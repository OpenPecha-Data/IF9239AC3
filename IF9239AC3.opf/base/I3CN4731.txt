༄༅། །མཁས་གྲུབ་ཀརྨ་ཆགས་མེད་ཀྱིས་མཛད་པའི་རྣམ་དག་
བདེ་ཆེན་ཞིང་གི་སྨོན་ལམ་གྱི་འགྲེལ་བཤད་
ཐར་ལམ་སྣང་བྱེད་ཅེས་བྱ་བ་
བཞུགས་སོ། །
གསེར་ཐང་བླ་རུང་ལྔ་རིག་ནང་བསྟན་སློབ་གླིང༌།

༄༅། །དཀར་ཆག
རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད།........................................................(1)
བདེ་སྨོན་དང་འབྲེལ་བའི་ཞིང་སྒྲུབ་ཕྱག་ལེན།.................................................................. (277)
བདེ་སྨོན་བསྡུས་པ།་....................................................................................................(280)
བདེ་སྨོན་བསྡུས་པའི་འགྲེལ་བ།........................................................................................་(282)
རྗེ་ཉིད་ཀྱི་ཞལ་གདམས་སྐོར།
ཞལ་རྒྱུན་དམ་པ་གསུམ་གྱི་ཁྲིད་ཉུང་ངུ། .........................................................................(318)
དྲན་བསྐུལ་སྙིང་གི་ལྕགས་ཀྱུ།..........................................................................................(341)
ཞལ་གདམས་བློ་ཆུང་གྲོས་བསྐུལ།.........................................................................(342)
 ཞལ་གདམས་སྙིང་གི་བདུད་རྩི།.............................................................................(344)
ཞལ་གདམས་ཐར་ལམ་གསལ་བྱེད། .........................................................................(350)
ཞལ་གདམས་ལྷའི་ཏམ་བུ་ར།.....................................................................................(357)
རང་མཚང་དྲན་ནས་རང་ལ་གདམས་པའི་ཀ་ཕྲེང་།.........................................................(367)
སློབ་མ་ཚུལ་ཁྲིམས་ལ་གདམས་པ། ................................................................................(368)

གསང་མགུར་སྐོར་།
གསུང་མགུར་དཔའ་བོ་དགྱེས་པའི་མཆོད་སྤྲིན།.........................................................................(375)
ཉམས་གླུ་དཔའ་བོའི་མགྲིན་རྔ།............................................................................................(380)
ཚོགས་གླུ་ཉམས་རྟོགས་ཀྱི་གྲོས་འདེབས།...............................................................................(385）
གཞུང་ལམ་སྐྱེས་བུ་ཆེན་པོའི་རྣམ་རྟོག་བརྒྱད་ཀྱི་སྨོན་ལམ།............................................................(394）
རུས་པའམ་སྒྲ་ཆོག་དག་བྱེད་ཆུ་བོ། .......................................................................................（396)
སྙིང་ཐིག་གི་བླ་བརྒྱུད་གསོལ་འདེབས།....................................................................................(401)
ཀུན་འདུས་ནོར་བུའི་ལུགས་ཀྱི་བླ་མའི་རྣལ་འབྱོར། .......................................................................(403)
སྨོན་ལམ་ཡིད་བཞིན་དོན་འགྲུབ།....................................................................................(407)
 མར་མེའི་སྨོན་ལམ།.....................................................................................................(408)
མ་ཅིག་སེང་ཧ་དམར་མོའི་བསྐྱེད་ཆོག.................................................................................(411）
ཉམས་ལེན་གཅོད་ཀྱི་ཚོགས་གསོག་.......................................................................................(415）
ཡིག་དྲུག་རབ་བསྐུལ་ཚོགས་གཉིས་འཇུག་སྒོ།......................................................................... (422）
འཁོར་ལོ་ཡོན་ཏན་འབུམ་ལྡན་གྱི་ཕན་ཡོན།............................................................................ (430）

 ༄༅། །མཁས་གྲུབ་ཀརྨ་ཆགས་མེད་ཀྱིས་མཛད་པའི་རྣམ་དག་
བདེ་ཆེན་ཞིང་གི་སྨོན་ལམ་གྱི་འགྲེལ་བཤད་
ཐར་ལམ་སྣང་བྱེད་ཅེས་བྱ་བ་
བཞུགས་སོ། །
༄༅། །ན་མ་ཨཱརྱ་ལོ་ཀེ་ཤཱ་རཱ་ཡ། སྙིང་རྗེ་ཆེན་པོས་བྱང་ཆུབ་སེམས་མཆོག་
བསྐྱེད། །བརྩོན་འགྲུས་ཆེན་པོས་ཚོགས་གཉིས་མཐར་ཕྱིན་ནས། །ཤེས་རབ་
ཆེན་པོས་སྐུ་བཞི་མངོན་དུ་མཛད། །དུས་གསུམ་སངས་རྒྱས་རྣམས་ལ་ཕྱག་འཚལ་
ལོ༑ ༑ཚད་མེད་སྨོན་ལམ་རྒྱ་མཚོའི་མཐུ་གྲུབ་ཅིང་། །འོད་མཚན་བསྔགས་པས་
ཞིང་ཁམས་ཀུན་ཏུ་ཁྱབ། །གྲངས་མེད་འགྲོ་བས་ཞིང་མཆོག་མཐོང་མཛད་པ། །
མགོན་པོ་འོད་དཔག་མེད་ལ་ཕྱག་འཚལ་ལོ། །ཐབས་མཆོག་སྙིང་རྗེའི་རང་བཞིན་
སྤྱན་རས་གཟིགས། །ཤེས་རབ་གསང་བའི་གཏེར་མཛོད་མཐུ་ཆེན་ཐོབ། །གཉིས་
མེད་རྡོ་རྗེའི་སྐུ་བརྙེས་པདྨ་འབྱུང་། །སྲིད་ཞིའི་རྒྱུན་མཆོག་གསུམ་གྱིས་དགེ་ལེགས་
སྩོལ། །གང་ལ་བསྟེན་ན་བློ་ངན་ཀུན་སེལ་ཞིང་། །ཉེས་ཚོགས་སྲིད་པའི་སྨག་
ནས་བརྒལ་བ་ལ། །རྨད་བྱུང་དགེ་བའི་ལམ་སྣང་སྟོན་མཛད་པའི། །མཚུངས་
མེད་བླ་མ་རྣམས་ལ་གུས་པས་འདུད། །འཕགས་མཆོག་སྤྱན་རས་གཟིགས་དངོས་
ཆགས་མེད་ཀྱིས། །ལེགས་གསུངས་སྨོན་པའི་གཞུང་བཟང་ཡིད་བཞིན་དབང་།།
གྲངས་མེད་འགྲོ་ལ་ཕན་བདེའི་མཆོག་སྩོལ་བའི། །འདི་ཀོ་རྒྱལ་བའི་བཀའ་བཞིན་
 

 ལན་བརྒྱར་བསྔགས། །བདག་ཀྱང་གཡོ་དང་དམན་པའི་སེམས་སྤངས་ནས། །
ཁྲིད་ཡིག་ཐར་པའི་ལམ་བཟང་གསལ་བ་ལ། །མི་ལྡོག་བདེ་ཆེན་ཞིང་དུ་འགྲོ་
འདོད་རྣམས། །དད་སྤྲོ་དགའ་བའི་སེམས་ཀྱིས་མཉན་པར་གྱིས། །
ཞེས་བརྗོད་ནས་མཁས་གྲུབ་ཀརྨ་ཆགས་མེད་ཀྱིས་མཛད་པའི་བདེ་སྨོན་འཆད་
པ་ལ་ཞིང་སྒྲུབ་དང་འབྲེལ་ན་དང་པོ་ཆོས་འཆད་པའི་གནས་དེ་ཉིད་ཉེ་འཁོར་ཚུན་
ཆད་ཕྱག་དར་དང་ཆག་ཆག་བཏབ་སྟེ་རྡུལ་མི་འཚུབ་པར་བྱ། །སྔོན་འཕགས་པ་
རྟག་ཏུ་ངུ་དང་ཚོང་དཔོན་གྱི་བུ་མོ་རྣམས་ཀྱིས་འཕགས་པ་ཆོས་འཕགས་ཀྱི་དྲུང་
ནས་ཤེར་ཕྱིན་ཞུས་ཚེ་སྐུ་ལ་ཁྲག་གཏར་ནས་ཆག་ཆག་བཏབ་པ་ལྟར་བྱ་སྟེ། ཇི་
སྐད་དུ། འཇུག་པའི་སྤྱོད་ལ་ངེས་པར་ཞུགས་པ་ཡི། །དམ་པ་མཆོག་གི་བསོད་
ནམས་ཡེ་ཤེས་ཚོགས། །གང་གི་ཁྲོད་དུའང་དོན་མཐུན་སྤྱོད་པ་དག །མངགས་
གཞུག་བང་ཕྱིན་ཕྱག་དར་ཚུན་ཆད་ཀྱང་། །ངལ་བ་འབྲས་བཅས་ཚོགས་ཀྱི་ལམ་
མཆོག་ཡིན། །ཞེས་དང་། མདོ་ལས་ཀྱང་ཕྱག་དར་བྱེད་པའི་ཕན་ཡོན་ལྔ་གསུངས་
པ་སོགས་དོན་ཆེན་པོ་ཡོད་དོ། །དེ་ནས་བདེ་ཆེན་ཞིང་ཐང་སོགས་རྟེན་བཀོད་དང་
རྒྱན་བཀྲམ། མཆོད་པ་རྣམ་ལྔ་སོགས་བརྒྱ་ཕྲག་རེ་ལས་མི་ཉུང་བ་དངོས་གཙང་
བཀོད་ལེགས་ཀྱི་མཆོད་པ་ཇི་འབྱོར་བཤམས་ལ་དུང་བརྡ་སོགས་ཀྱིས་ཁྲོམ་བསྐུལ།
རྒྱུས་མེད་རྣམས་ལ་ཞྭ་ལྷམ་མཚོན་རྒྱན་སོགས་སྒེག་ཆོས་དང་ཕྲེང་བ་འཁོར་ལོ་
ཡང་བཞག་བཅུག་སྟེ་སྤྱོད་ལམ་ཞི་དུལ་གྱིས་ཞེས་བསྐུལ། དེ་ལ་ཆོས་འཆད་པའི་
ཡན་ལག ཉན་བྱའི་ཆོས་དངོས་བཤད་པའོ། །
དང་པོ་ལ་ཀུན་སློང་དང་ཀུན་སྤྱོད་ཀྱི་རིམ་པ་མང་དུ་ཡོད་ཀྱང་དེ་རིང་བདེ་བ་

 ཅན་དུ་སྐྱེ་བའི་རྒྱུ་བཞི་འཆད་པའི་སྐབས་སུ་ནི། དང་པོ་གལ་ཆེ་བ་སེམས་བསྐྱེད་
བར་དུ་གལ་ཆེ་བ་ཚོགས་བསག ཐ་མར་གལ་ཆེ་བ་སྨོན་ལམ་གསུམ་དང་འབྲེལ་
ནས་འཆད་དགོས་པས། དང་པོ་ཆོས་ཉན་པ་བས་ཀྱང་ཉན་པའི་ཚུལ་གཙོ་ཆེ་སྟེ།
ངན་སོང་དང་མཐའ་འཁོབ་ལྟ་བུ་ལ་སྐྱེ་ཤོར་ན་བསྐལ་པ་མང་པོ་ལ་ཆོས་ཉན་
འདོད་ཙམ་སྐྱེ་མ་མྱོང་ན་ཉན་པ་དང་ཉམས་སུ་ལེན་པ་ཕར་ཞོག ཁྱད་པར་དུ་
དད་པ་དང་གུས་པས་ཆོས་ཉན་པ་ནི་ཤིན་ཏུ་དཀའ་བ་ཡིན་ཏེ། དཀོན་བརྩེགས་
ལས། ཀྱེ་མ་དད་པ་དང་ནི་ཆོས་ཉན་པ། །འདི་འདྲ་བསྐལ་པ་བརྒྱར་ཡང་རྙེད་
པར་དཀའ། །ཞེས་གསུངས་པས་ན་ཆོས་ཉན་པ་ཙམ་ཡང་གལ་ཆེ་ལ། འོན་ཀྱང་
ཉན་པའི་ཚུལ་མ་ཤེས་ན་ཆོས་ཆོས་སུ་མ་སོང་ན་ཆོས་ཀྱིས་སླར་ངན་སོང་དུ་སྐྱེ་བའི་
རྒྱུ་ཟེར་བ་ལྟར་ལ་ལས་ཆོས་ལ་བརྟེན་ནས་ཐར་པ་ཐོབ། ལ་ལས་ཆོས་ལ་བརྟེན་
ནས་ངན་སོང་དུ་འགྲོ་སྟེ་ཆོས་ནི་ཕན་གནོད་ཀྱི་ཡུལ་ཤིན་ཏུ་གཉན་པ་ཡིན་པའི་
ཕྱིར་རོ། །ཉན་པའི་ཚུལ་ཤེས་ན་ཆོས་ནི་རིན་པོ་ཆེའི་གཏེར་རྡོལ་བ་ལྟ་བུ་ཡིན་པས་
ཆེ་ཐོབ་ཀྱིས་ཆེ་འཚེངས། ཆུང་ཐོབ་ཀྱིས་ཆུང་འཚེངས་པ་ཡིན་ནོ། །འོ་ན་ཇི་ལྟར་
ཉན་ན། ཞི་བ་ལྷས། དང་པོ་རང་གི་སེམས་བརྟགས་ནས། །བརྟན་པས་རིག་པ་
ལྡན་པར་བྱ། །ཞེས་དང་། བཅོམ་ལྡན་འདས་ཀྱིས། ཆོས་རྣམས་ཡིད་ཀྱིས་འདྲེན་
བྱེད་ཅིང་། །ཡིད་གཙོ་ཡིད་ཀྱི་འགྲོ་ཅན་ཡིན། །ཞེས་དགེ་མི་དགེ་ཐམས་ཅད་ཀྱི་
བྱེད་པ་པོ་སེམས་གཙོ་ཆེ་བ་ཡིན། དང་པོ་ཆོས་ཉན་འདོད་སྐྱེས་ནས་ཆོས་གྲལ་དུ་
འདུས་པའི་བར་ཁ་ནང་དུ་འཁོར་ནས་ག་རེ་ངས་ཆོས་ཉན་པ་འདི་ཅི་ཞིག་བསམས་
ནས་ཉན་འདུག་ཅེས་རང་སེམས་ལ་བརྟགས་དཔྱད་བྱས་ན་ཆེ་འདོད་གྲགས་འདོད་
 

 འགྲན་སེམས་ཆགས་སྡང་ཨ་མཚར་རྩེད་མོ་ཙམ་རེད་ཡོད་ན་དེ་ནི་ཀུན་སློང་མི་
དགེ་བ་ཡིན། གཙང་ཁ་རག་སྒོམ་ཆུང་གིས་གསུངས་པ། ཆེ་འདོད་སྟོན་པ་བྱེད་
པ་དང་། །འགྲན་སེམས་སློབ་གཉེར་བྱེད་པ་དང་། །མཁས་འདོད་ང་རྒྱལ་སྨྲ་བ་
རྣམས། །ཆོས་སུ་འགྲོའམ་སོམས་ཤིག་ཨོཾ། །ཞེས་བསམ་པ་ཀུན་སློང་ངན་པ་དེ་
སྤོང་དགོས་མ་གཏོགས་ཆོས་ཀྱིས་ཕན་མི་ཐོགས་པའི་སྟེང་ཆོས་ལ་བརྟེན་ནས་
ངན་སོང་དུ་འགྲོ་ཟེར་བ་དེ་ཡིན། །ཁྱད་པར་དུ་ཆོས་དང་བླ་མ་ལ་གུས་པ་མེད་པ།
ཆོས་ཐོབ་ན་ཡང་འདྲ་མ་ཐོབ་ན་ཡང་འདྲ་བསམ་པའི་མི་ལ་ནི་ཆོས་བཤད་ཀྱང་
མི་རུང་ལ། མ་གུས་པ་ལ་ལྷ་ཆོས་མ་འདྲིས་པ་ལ་སྙིང་གཏམ་བཤད་མི་རུང་བའི་
དཔེ་དེ་ཡིན། དེ་འདྲ་དེ་ཆོས་སྐལ་ཆད་པ་ཡིན་པས་ནམ་ཡང་ཆོས་ཀྱིས་འདུལ་
བའི་དུས་འོང་དཀའ། གཅིག་ན་ཆོས་ཀྱི་ཆེ་བ་ཉམས་མི་རུང་གཉིས་ན་ཆོས་བཤད་
པ་དེས་སེམས་ཅན་ལ་ཕན་ཐོགས་དགོས། དཔེར་ན་ཆར་པ་ནི་བདེ་བའི་རྒྱུ་ཡིན་
ཡོང་མི་རྣམས་ལ་ཕན་ཡི་དྭགས་སོགས་ལ་གནོད་པའི་རྒྱུར་འགྲོ་བ་བཞིན། ཆོས་
ཀྱང་སྐལ་བ་ཅན་རྣམས་ལ་ཕན་ཐོགས་སྐལ་མེད་ལོག་ལྟ་ཅན་རྣམས་ལ་གནོད་
པའི་རྒྱུར་འགྲོ་བ་ཡིན། སངས་རྒྱས་བཅོམ་ལྡན་འདས་རྣམས་ཀྱིས་སྔོན་སེམས་
ཅན་ཡིན་དུས་པགས་པས་ཤོག་གུ་བྱས། ཁྲག་གིས་སྣག་ཙ་བྱས་རུས་པས་སྨྱུ་གུ་
བྱས་ནས་ཆོས་འདི་བསྒྲུབས་ནས། ངེད་རྣམས་ཀྱི་དོན་དུ་བཞག་པ་ཡིན་པས་ཚིག་
གཅིག་ཀྱང་ཆུད་ཟོས་སུ་བཏང་མི་རུང་། ལར་ལུང་རྟོགས་ཀྱི་ཆོས་འདི་ཆོས་ཀྱི་སྐུ་
ཡིན་པས་དེ་ལ་དད་གུས་མེད་ན་གཟུགས་སྐུ་མཐོང་བས་ཅི་ཕན། བཅོམ་ལྡན་
འདས་ཀྱིས། ང་ཡི་བསྟན་ལ་མི་གུས་པ། །དེས་ནི་ང་མཐོང་ཅི་ཞིག་ཕན། །ཞེས་

གསུངས། དེས་ན་ཆོས་ཉན་པའི་སྣོད་ལ་སྐྱོན་ཡོན་བརྟག་པ་མང་དུ་ཡོད་ཀྱང་
མདོར་བསྡུ་ན་དད་པ་དང་གུས་པ་ཆེ་བ། གཡོ་སྒྱུ་དང་ཕྲག་དོག་སོགས་མེད་པས་
རྒྱུད་དྲང་བ། བརྡའ་འཕྲོད་པའི་བློ་རིག་གསལ་བ། ཆོས་ལ་དོན་གཉེར་ཆེ་བ་ཞིག་
དགོས། ཨཱརྱ་དེ་ལས། གཟུར་གནས་བློ་ལྡན་དོན་གཉེར་བ། །ཉན་པོ་སྣོད་ཅེས་
ངེས་པར་བརྗོད། །ཅེས་གསུངས་པ་ཡིན། ཡང་ན་ནི་ཆོས་ཉན་དུ་འགྲོ་བ་གོ་ཙམ་
གྱིས་སྟོང་རྒྱུག་བྱས་ནས་ཆོས་གྲལ་དུ་ཅི་ཡང་མི་བསམ་པར་ཧ་རེ་གཅེར་འདུག་
པ་ནི་ཀུན་སློང་ལུང་མ་བསྟན་ཡིན། དེ་བཅོས་ནས་དགེ་སེམས་དད་པ་སོགས་ལ་
བསྒྱུར་དགོས། ཡང་ན་ཐུགས་རྗེས་གཟིགས་ཆོས་ནི་ཐོབ་དཀའ་མོ་རེ་ལོས་ཉན་
བསམས་ཡོད་ན། དད་པ་དང་ཆོས་ལ་དཀོན་པའི་འདུ་ཤེས་ཡིན་པས་ཀུན་སློང་
དགེ་བ་ཙམ་ཡིན། དགེ་སེམས་དེ་ཡང་རྒྱ་ཆེན་པོར་འགྱུར་བ་ལ་དགེ་རྩ་ཐབས་
ཀྱིས་ཟིན་པ་སྦྱོར་བ་སེམས་བསྐྱེད་དམ་པ་དགོས། སེམས་བསྐྱེད་རྒྱ་ཆེ་ན་དགེ་བ་
དེ་ཡང་རྒྱ་ཆེ། སེམས་བསྐྱེད་རྒྱ་ཆུང་ན་དགེ་བ་དེ་ཡང་རྒྱ་ཆུང་བ་ཡིན་ཏེ། བསམ་
པ་དགེ་དང་མི་དགེའི་འཕེན་བྱེད་ལས། །དགེ་སྡིག་གཟུགས་བརྙན་ཆེ་ཆུང་རྗེས་
མི་འགྲོ། །ཞེས་དང༌། སྤྱོད་འཇུག་ལས། སེམས་གསལ་གཅིག་བསྐྱེད་འབྲས་བུ་
གང་། །ཚངས་ལ་སོགས་པ་ཡིན་པ་ལྟར། །ལུས་ངག་བཅས་པའི་འབྲས་བུ་ཡང་། །
སྤྱོད་པ་ཞན་པས་དེ་ལྟ་མིན། །ཞེས་གསུངས་པས། རང་གཅིག་པུའི་དོན་དུ་ཆོས་
ཉན་པ་དང་སྒྲུབ་པ་ཡིན་ན་སེམས་བསྐྱེད་རྒྱ་ཆུང་བ་ཡིན། སེམས་ཅན་ཐམས་ཅད་
ཀྱི་དོན་དུ་ཡིན་བསམས་ན་རྒྱ་ཆེ་བ་ཐེག་ཆེན་སེམས་བསྐྱེད་ཡིན། ཐོག་མ་མེད་
པའི་དུས་ནས་བདག་འཛིན་འདིའི་དབང་གིས་རང་དོན་ཞིག་བསམས་ཀྱང་ཅི་ཡང་

ན་ལ་བསམས་ཏེ་ཆོས་ཉན་པ་དང་སྒྲུབ་པ་བྱས་ན་རང་དོན་ཞོར་ལ་འགྲུབ། གཞན་
དོན་དངོས་སུ་འགྲུབ་པ་རྫོགས་པའི་སངས་རྒྱས་ལྟ་བུ་འོང་སྟེ། དཔེར་ན་མེ་འདོད་
ནས་ཤིང་བསྲེགས་ན་མེ་དངོས་སུ་འབྱུང་ལ་དུ་བ་མི་འདོད་བཞིན་ཞོར་ལ་འབྱུང་
བ་ལྟར་ཡིན། ཞི་བ་ལྷས། མང་དུ་བཤད་ལྟ་ཅི་ཞིག་དགོས། བྱིས་པ་རང་གི་དོན་
བྱེད་དང༌། །ཐུབ་པས་གཞན་གྱི་དོན་བྱེད་པ། །འདི་གཉིས་ཀྱི་ནི་ཁྱད་པར་ལྟོས། །
ཞེས་གསུངས། སེམས་བསྐྱེད་དེ་ཡང་རྩ་བ་སྙིང་རྗེ་ལས་སྐྱེ་དགོས་སྙིང་རྗེ་ཡང་
སེམས་ཅན་ལ་དམིགས་ནས་སྐྱེ་དགོས་པས། འདི་ལྟར་ནམ་མཁས་གར་ཁྱབ་
སེམས་ཅན་གྱིས་ཁྱབ། སེམས་ཅན་གྱིས་གར་ཁྱབ་ལས་དང་ཉོན་མོངས་སྡུག་
བསྔལ་གསུམ་གྱིས་ཁྱབ་ཡོད་པ་དེ་རྣམས་ཐམས་ཅད་རང་གི་ཕ་མ་བྱེད་མ་མྱོང་
མཁན་གཅིག་ཀྱང་མེད། སྐྱེ་བ་བརྗེ་ལེན་བྱས་པས་ད་ལྟ་ཕ་མ་ཡིན་པར་ངོ་མ་ཤེས་
ཀྱང་། སེམས་ཅན་རེ་རེས་སེམས་ཅན་རེ་རེའི་ཕ་མ་བྱས་པའི་གྲངས་མཐའ་ཡང་
ཐུག་པ་མེད་ན་སེམས་ཅན་ཐམས་ཅད་ལྟ་ཅི་སྨོས། དུད་འགྲོ་བེའུ་ལུག་སྐྱེས་མ་
ཐག་པ་ཚོས་མང་པོའི་ནང་ནས་རང་རང་གི་མ་ངོ་ཤེས་པ་དེ་ཡང་ཐོག་མ་མེད་པ་
ནས་བག་ཆགས་ཡོད་པས་ཡིན། སྔོན་རྫོགས་པའི་སངས་རྒྱས་འཁོར་དང་བཅས་
པ་བྱོན་པའི་ལམ་ཁ་ན་རྒན་མོ་ཞིག་ཡོད་པས་སངས་རྒྱས་མཐོང་བ་དང་། བུ་བུ་
ཞེས་བརྒྱུགས་ནས་སངས་རྒྱས་ཀྱི་མགུལ་དུ་འཁྱུད་དེ་དགའ་དགའ་བྱེད་པར་རྩོམ་
པ་ན་དགེ་སློང་རྣམས་ཀྱིས་དེ་བཀག་གོ །བཅོམ་ལྡན་འདས་ཀྱིས་འདི་ཚེ་རབས་
ལྔ་བརྒྱའི་བར་དུ་བརྒྱུད་མར་ངའི་མ་བྱས་པའི་བག་ཆགས་དྲན་པ་ཡིན་པས་ཁྱེད་

 རྣམས་ཀྱིས་མ་བཀག་གསུངས་པ་ལྟ་བུ་དང་། ཀླུ་སྒྲུབ་ཀྱིས། མ་ཡི་ཐུག་མཐའ་
རྒྱ་ཤུག་ཚིག་གུ་ཙམ། །རིལ་བུར་བགྲངས་ཀྱང་ས་ཡིས་ལངས་མི་འགྱུར། །ཞེས་
གསུངས་སོ། །དེ་ལྟར་མ་ངོ་ཤེས་ནས་དྲིན་དྲན་དགོས་ཏེ་ཕ་མ་བྱས་ནས་དྲིན་མི་
ཆེ་བ་མེད། ཐ་ན་ཁྲ་དང་སྤྱང་ཀི་རྣམས་ཀྱང་རང་གི་བུ་ལ་བྱམས་སེམས་བྱེད་པ་
ལ་ལྟོས་དང་མི་ཡི་ཕ་མ་རྣམས་ཀྱིས་ལྟ་ཅི་སྨོས། དང་པོ་མངལ་དུ་བསྐྱེད། བར་
དུ་སྐྱེས་ནས་ཟས་གང་ཞིམ་གོས་གང་དྲོས་གསོས། ཐ་མ་མི་ས་ལྷ་གྲས་སུ་བཞག །
དེ་མིན་ཡག་དགའ་ཉེས་སྡུག་སྐྱིད་སྡུག་གི་རེ་དོགས། བུ་བརྒྱུད་ཀྱི་དོན་དུ་ཆགས་
སྡང་ལས་ངན་བསགས་བསགས་ནས་ད་ལྟ་རིགས་དྲུག་གི་གནས་ན་སྡུག་བསྔལ་
མྱོང་གིན་ཡོད་པའི་ཕ་མ་སེམས་ཅན་ཐམས་ཅད་སྙིང་རེ་རྗེ། དེ་ཐམས་ཅད་སྡུག་
བསྔལ་དང་བྲལ་ཐབས་ཤིག་ཐོན་ན་ཨཾ་སྙམ་པའི་སྙིང་རྗེ་མཆི་མ་འཁྲུག་པ་རེ་
ཡིད་ལ་བྱས་ན་སྙིང་རྗེ་ཚད་མེད་ཅེས་བྱ་བའང་དེ་ཡིན། དེ་ཙམ་བསམས་པའི་དགེ་
བའང་བསམ་གྱིས་མི་ཁྱབ་སྟེ། བཟང་སྤྱོད་ལས། ནམ་མཁའི་མཐར་ཐུག་གྱུར་
པ་ཅི་ཙམ་པར། །སེམས་ཅན་མ་ལུས་མཐའ་ཡང་དེ་བཞིན་ཏེ། །ཅི་ཙམ་ལས་དང་
ཉོན་མོངས་མཐར་གྱུར་པ། །བདག་གི་སྨོན་ལམ་མཐའ་ཡང་དེ་ཙམ་མོ། །ཞེས་
དང་། ཀླུ་སྒྲུབ་ཀྱིས། སེམས་ཅན་ཁམས་ནི་ཚད་མེད་ལ། །ཕན་འདོད་དེ་ནི་དེ་
འདྲའོ། །ཞེས་གསུངས་སོ། །དེ་ལྟར་སྙིང་རྗེ་བ་ཙམ་གྱིས་མི་ཆོག་དེའི་དྲིན་ལན་
འཇལ་དགོས་ཀྱང་། སེམས་ཅན་ཐམས་ཅད་བདེ་བ་ལ་བཀོད་ནས་དྲིན་ལན་སོད་
ནུས་པ་ནི་རྫོགས་པའི་སངས་རྒྱས་ཁོ་ན་ཡིན་པས། བདག་གིས་དེ་རིང་ཆོས་ཉན་
པ་དེ་ཉམས་སུ་བླངས་ནས་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ་ཕ་མ་
 

 སེམས་ཅན་ཐམས་ཅད་ཀྱང་སངས་རྒྱས་ཀྱི་ས་ལ་དགོད་པར་བྱའོ། །དེ་འདྲ་ཞིག་
ནུས་པ་བླ་མ་དཀོན་མཆོག་གསུམ་ཁྱེད་མཁྱེན་ནོ་སྙམ་པ་ནི་བྱེད་པ་དོན་ཡོད་དུ་
འགྱུར་བས་ཆོས་ཉན་དུས་བསྒྲུབ་དུས་ཐམས་ཅད་དུ་མ་བརྗེད་ན་དགེ་རྩ་ཐབས་
ཀྱིས་ཟིན་པ་སྦྱོར་བ་སེམས་བསྐྱེད་དམ་པ་ཡིན་པས་ཤིན་ཏུ་གལ་ཆེ། དེའི་ཕན་
ཡོན་ནི་སྡོང་པོ་བཀོད་པ་སོགས་མདོ་སྡེ་ཐམས་ཅད་དང་སྤྱོད་འཇུག་ལ་སོགས་པའི་
ནང་དུ་བསམ་གྱིས་མི་ཁྱབ་པ་ཡོད་པ་ཡིན་ནོ། །
གཉིས་པ་དགེ་བ་རྐྱེན་གྱིས་མི་ཤིགས་པ་དངོས་གཞི་དམིགས་མེད་དམ་པ་ནི།
ཆོས་ཉན་པའི་དུས་རི་དྭགས་སྒྲ་ལ་ཉན་པ་ལྟ་བུ་དང་། སྒྲུབ་པའི་དུས་སུ་གཡག་
ལྟོག་གིས་རྩྭ་ཟོས་པ་ལྟ་བུ། མགོ་ཚུགས་ནས་མཇུག་མ་རྫོགས་ཀྱི་བར་དུ་ཁ་ཡེངས་
མིག་ཡེངས་བག་མེད་ཀྱི་བྱ་བ་ཐམས་ཅད་བཞག་སྟེ་ཉན་པ་དང་བསྒྲུབ་དགོས།
ཁྱད་པར་དུ་ཆོས་ཞུ་དུས་རྣ་བ་གཏད་ནས་མ་ཉན་ན་སྣོད་ཁ་སྦུབས་ཀྱི་སྟེང་དུ་ཆུ་
བླུག་པ་བཞིན་དོན་ཅི་ཡང་སེམས་ལ་མི་ཟིན། ངག་འཆལ་བཤད་ན་རང་གཞན་
གྱིས་ཆོས་ཉན་པའི་བར་ཆད་ཆོས་སྤོང་གི་ལས་དང་། བྱ་ནེ་ཙོ་ལྟ་བུ་ལ་སྐྱེ་འགྲོ་
གསུངས། ཆོན་ཉན་པའི་ཚེ་བདུད་ཀྱི་བར་ཆད་དང་ལས་ངན་པའི་རླུང་འཁྲུགས་
ཏེ་གཉིད་དང་རྨུགས་པ་ཤིན་ཏུ་ཆེ་འོང་བ་ཡིན། དེ་བས་ངེས་དགོས་མ་གཏོགས་
ཆོས་གོ་ལོག་དང་བརྡ་ལོག་རེད་འགྲོ། སྔོན་རྒན་མོ་ཞིག་ཕྱུག་པོ་ཉམས་སོང་བའི་
ཁང་སྟོན་ཞིག་ཏུ་ཉལ་ཡོད་པ་ན་རྐུན་མ་ཞིག་དེར་འོངས་ནས་ལག་ཉུག་བྱེད་པས་
རྫ་སྣོད་གཅིག་དང་ཐུག་ནས་སྒྲ་གྲགས་པ་དང་རྒན་མོ་ན་རེ། ཀྱེ་བཞིན་བཟང་རེ་
ཞིག་ངས་ཉིན་མོའི་ངོགས་ལ་བཙལ་ཀྱང་ཅི་ཡང་མ་རྙེད་ན། ཁྱོད་ཀྱིས་མཚན་མོ་

 མུན་ཁུང་ནང་དུ་ལག་ཉུག་བྱེད་པས་ཅི་ཡང་རྙེད་རེ་སྐན། ཞེས་པའི་དཔེ་ལྟར། བློ་
རྣམ་པར་གསལ་བ་སྣང་བ་དང་བཅས་པས་རེ་ཞིག་སངས་རྒྱས་ཀྱི་གསུང་གི་དོན་
གོ་དཀའ་ན། གཉིད་ཀྱི་མུན་པ་དང་བཅས་པའི་སེམས་ཀྱིས་ག་ལ་གོ་གསུངས།
དེས་ན་བློ་རིག་བསྒྲིམས་ནས་ཉན་དགོས། བཅོམ་ལྡན་འདས་ཀྱིས་ལེགས་པར་
རབ་ཏུ་ཉོན་ལ་ཡིད་ལ་ཟུངས་ཤིག་ཅེས་སྣོད་ཀྱི་སྐྱོན་གསུམ་སྤོང་བར་བསྟན་པ་
ཡིན། ལར་འཇིག་རྟེན་པའི་སྐད་ཆ་ཞིག་ཉན་པ་ལ་ཡང་གཟབ་གཟབ་བྱས་ནས་
ཉན་དགོས་ན་ཆོས་ལ་ལྟ་ཅི་སྨོས། ཆོས་ནི་ལན་རེ་ཙམ་ལས་ཡང་ཡང་ཉན་རྒྱུ་མི་
འོང་བ་དཔེར་ན་ཉི་མ་གཉིས་ལ་ཟས་ལན་གཅིག་ལས་བཟའ་རྒྱུ་མེད་ན་དེ་ཉིད་
ནན་གྱིས་ཟ་དགོས་པ་ལྟར། བརྒྱ་ལན་རེ་ན་ཆོས་ཉན་རྒྱུ་བྱུང་ན་ཤོར་ཟིན་གཉིས་
ཀྱི་མཚམས་ཡིན་པས་ནན་གྱིས་ཉན་དགོས། དེས་ན་ཆོས་ཉན་པའི་དུས་རྩེ་གཅིག་
ཉན་པ་དང་བསྒྲུབ་པའི་དུས་སུ་ལྟ་བའི་ཏིང་ངེ་འཛིན་ལས་མ་ཡེངས་ན་དངོས་གཞི་
དམིགས་མེད་དམ་པ་ཡིན། དེ་ལྟར་མིན་ན་དང་པོ་ཉན་ལོ་དང་བསྒྲུབ་ལོ་ཙམ་
བྱས་ཀྱང་བར་དུ་རྣམ་རྟོག་རྐྱེན་ངན་གྱིས་བཤིག་འགྲོ་བ་ཡིན་ནོ། །ཆོས་ཟབ་མོ་
ཉན་པ་ལ་ཕན་ཡོན་ཨེ་ཡོད་དང་རང་ཉིད་སྡིག་སྒྲིབ་ཅན་ཨེ་ཡིན་ལྟོས་དང་འཇིག་
རྟེན་འཁོར་བའི་བྱ་བ་ལ་ཚེ་གཅིག་ཏུ་སྡུག་ཚེགས་ཀྱིས་འབད་ཀྱང་དཀའ་སྣང་དང་
ཚེགས་སྣང་ཙམ་ཡང་མི་སྐྱེ། ཆོས་ཐུན་གཅིག་ལ་འདུག་ཀྱང་དཀའ་སྣང་ཚེགས་
སྣང་སྐྱེས་ནས་འདུག་མི་བཟོད་པ་ཙམ་དུ་འོངས་པ་དེ་བཟློག་ནས་སྤྲོ་བ་སྐྱེ་དགོས།
སྔོན་རྫོགས་པའི་སངས་རྒྱས་རྣམས་ཀྱིས་ཀྱང་ཆོས་ཚིག་གསུམ་རེའི་ཕྱིར་དུ་སྐུ་
སྲོག་བཏང་བ་དང་མེ་དང་སྤུ་གྲིའི་ཐང་ལ་ཡང་བརྒལ་ནས་ཆོས་བཙལ་བ་དང་།

།
ས་བརྒྱད་ཐོབ་པའི་བྱང་ཆུབ་སེམས་དཔས་ཆོས་ཚིག་རེ་དང་སྐུ་སྲོག་བརྗེ་བ་ལྟ་
བུའི་ནན་ཏན་བྱེད་པར་བཤད་ན། རང་ཅག་འཁོར་བའི་སེམས་ཅན་རྨོངས་པ་
རྣམས་ཆོས་ལ་ནན་ཏན་ཅི་སྟེ་མི་བྱེད། འདུལ་བ་ལས། དགེ་སློང་རྣམས་ཉི་མ་ནི་
ཤར། བྱ་རོག་རྣམས་ནི་སྐད་འབྱིན། ཞིང་པ་རྣམས་ཀྱིས་ནི་ཞིང་རྨོ། མི་རྒོད་
རྣམས་ནི་ངུ་། དེའི་ཕྱིར་བརྩོན་པར་བྱའོ། ཞེས་གསུངས་པ་ནི། སངས་རྒྱས་
འཇིག་རྟེན་ཏུ་བྱོན་པ་ལ་ཉི་མ་ནི་ཤར། ཆོས་འཆད་པའི་བླ་མ་དགེ་བའི་བཤེས་
གཉེན་རེ་བྱུང་ནས་ཆོས་འཆད་པ་ལ་བུ་རོག་རྣམས་ནི་སྐད་འབྱིན། བསྟན་པའི་
སྦྱིན་བདག་བྱེད་པའི་བསོད་ནམས་ཅན་རེ་བྱུང་བ་ལ་ཞིང་པ་རྣམས་ནི་ཞིང་རྨོ།
བདུད་ཐམས་ཅད་མི་དགའ་བ་ལ་མི་རྒོད་རྣམས་ནི་དུ་ཞེས་གསུངས་པ་ཡིན། ད་
ལྟ་སངས་རྒྱས་ཀྱི་བསྟན་པ་ནུབ་ལ་ཁད་དུ་གྱུར་ཚེ་མི་རྣམས་ཀྱང་ཆོས་ཀྱིས་ཕོངས་
ནས་ཆུ་སྐོམས་ཀྱིས་གདུང་བ་བཞིན་དུ་གྱུར་པའི་དུས་འདིར། སངས་རྒྱས་ཀྱིས།
མྱ་ངན་མ་བྱེད་ཀུན་དགའ་བོ། །ང་ཉིད་ཕྱི་མའི་དུས་ཀྱི་ཚེ། །དགེ་བའི་བཤེས་
གཉེན་ཉིད་སྤྲུལ་ནས། །ཁྱོད་ལ་སོགས་པའི་དོན་བྱེད་འགྱུར། །ཞེས་གསུངས་
པས། བརྩོན་འགྲུས་ཀྱི་ཚེགས་མ་དགོས་དཀོན་པའི་རྒྱུ་མ་དགོས་ཐོབ་མི་ཐོབ་ཀྱི་
རེ་དོགས་མ་དགོས་པར། སངས་རྒྱས་སྒོ་འགྲིམ་ཟེར་བ་ལྟར་གདུལ་བྱའི་ལྷག་
མ་སྐྱོང་བའི་སྲས་བླ་མ་དམ་པ་གཞན་དོན་མཛད་པར་རེས་ཆོས་སྒོ་དེད་དུ་འོང་བ་
ནི༑ སྔོན་རྒྱལ་པོ་ཀྲི་ཀྲིའི་བུ་མོ་གསེར་ཕྲེང་ཅན་གྱི་རྨི་ལམ་ལུང་བསྟན་ཐོག་ཏུ་
སླེབས་པ་ཡིན་པས་དེ་ལ་ལྡོམ་བུ་བ་ཙམ་དུ་བཟུང་ནས་ཉམས་ཚོད་དང་ཁ་དྲིན་མི་
བརྩི། རང་དོན་ལ་མི་ངོ་མ་བཅག་ཟེར་བའི་དཔེ་ཡིན། ད་ལྟ་སངས་རྒྱས་ནི་ཞལ་

 མི་བཞུགས་ལ་ཆོས་བླ་མ་ཞིག་ལས་ཞུ་ན་མ་གཏོགས་སུ་ལ་ཞུ། བཅོམ་ལྡན་འདས་
ཀྱིས། སངས་རྒྱས་ཆོས་རྣམས་དགེ་བའི་བཤེས་ལ་བསྟེན་ཏོ་ཞེས། ཡོན་ཏན་ཀུན་
གྱི་མཆོག་མངའ་རྒྱལ་བས་དེ་སྐད་གསུངས། ཞེས་གསུངས། ཟོག་པོ་རྫུན་པ་རེ་
ཡིན་ན་མ་གཏོགས་ཆོས་ཤེས་མཁན་དཀོན་པས་ཤན་པ་ཞིག་ལ་ལྷ་ཆོས་ཚིག་
གཅིག་ཡོད་ན་དེ་ཡང་ཞུ་དགོས། མི་གཙང་བའི་ནང་ནའང་རིན་པོ་ཆེ་ཡོད་དར།
རང་ཅག་ལ་ཆོས་དགོས་པ་གང་ཟག་བཟང་ངན་གྱིས་ཅི་བྱ། བུང་བ་ལ་སྦྲང་རྩི་
དགོས་མེ་ཏོག་གིས་ཅི་བྱ། སྔོན་སངས་རྒྱས་རྣམས་ཀྱིས་མུ་སྟེགས་པའི་དྲང་སྲོང་
ཞིག་ལ་ཆོས་གདམས་ངག་སྣ་གཅིག་ཡོད་ན་དེ་ཡང་ཞུས་ནས་དེ་ལ་གུས་པ་བྱེད་
པ་ཡིན། གང་ཟག་ལ་མི་རྟོན་ཆོས་ལ་རྟོན་ཟེར་བའང་ཡིན་ནོ། །ཁྱད་པར་དེ་རིང་
ལྟ་བུ་བདེ་བ་ཅན་དུ་སྐྱེ་བའི་རྒྱུ་སྟོན་པའི་མདོ་དང་སྨོན་ལམ་ཟབ་མོ་འདི་འདྲ་ཉན་
དུས་བྱུང་བ་ནི་སྔོན་སངས་རྒྱས་ལ་བྱ་བ་བྱས་པ་སོགས་ལས་འཕྲོ་བཟང་པོ་ཡིན་
པར་གསུངས་སོ། །རྒྱུད་ལས། བསྐལ་པ་བརྒྱ་ཕྲག་དུ་མར་གང་དཀོན་པའི། །
ཆོས་ཀྱི་དམ་པ་འདི་ལ་དགའ་སྐྱེད་ཅིག །ཐར་པ་འདོད་པ་ཡོན་ཏན་དོན་གཉེར་
བས། །འཇིག་རྟེན་བྱ་བ་ཡོངས་སུ་བཙལ་མི་བྱ། །ཞེས་དང་། བསྐལ་པ་གྲངས་
མེད་སྟོང་ཕྲག་བྱེད་སྙེད་དུ། །སངས་རྒྱས་འབྱུང་བ་ལན་འགར་རྙེད་པ་ན། །ཕྱི་
མའི་དུས་ན་འགྱོད་པར་མི་འགྱུར་བས། །རིགས་ཀྱི་བུ་རྣམས་དགའ་བས་ཆོས་
ཉོན་ཅིག །ཅེས་དང་། དཀོན་བརྩེགས་ལས། སངས་རྒྱས་འབྱུང་དང་ཡུན་དུ་
གནས་པ་དང་། །དེ་བཞིན་བསྟན་ལ་དད་པ་རྙེད་པར་དཀའ། །མི་ཡི་སྲིད་པའང་
རྙེད་པར་དཀའ་བས་ན། །རྒྱལ་བ་རྣམས་ཀྱི་བསྟན་ལ་ལེགས་བརྩོན་མཛོད། །

 ཅེས་གསུངས་ལ། ད་ལྟ་ལ་ལ་རེས་ངས་ཆོས་ཉན་མི་ཁོམ་ཟེར་བ་རྣམས་རང་གི་
ཐོག་ན་མུན་པའི་བསྐལ་པ་དར་བ་དེ་མི་གོ་བ་རེ་སྡུག །ད་ལྟ་མི་ལུས་ཐོབ་དུས་
ཆོས་ཉན་མི་ཁོམ་ན། ཕྱིས་ནི་ངན་སོང་དུ་འགྲོ་རྒྱུ་ལས་མེད་པས་དེ་དུས་ཁོམ་ན་
སྐྱིད། མི་ལུས་ཐོབ་ནས་ཆོས་ལ་མི་ཉན་པ་དེ་མི་ཁོམ་པའི་གནས་དགུ་བ་ཡིན་
གསུངས། སངས་རྒྱས་ཀྱི་བསྟན་པ་ནི་འཆད་ཉན་སྒོམ་སྒྲུབ་ཀྱི་རྩ་བ་ཡིན་པས།
ཁྱིམ་པ་ཕོ་མོ་ཡན་ཆད་བཤད་མི་ཤེས་པ་རྣམས་ཉན་པའི་ཁུར་ཐང་དང་། འཆད་
ཤེས་པ་རྣམས་ཀྱིས་བཤད་པའི་ཁུར་ཐང་ལེན་དགོས་པ་ཡིན་ཏེ། སྔོན་སེང་གེས་
ཕག་རྒོད་ཅིག་བསད་དེ་ཕྱི་བཞིན་འོང་བའི་ཝ་ལྷག་མ་ཟ་བ་ཞིག་ཡོད་པ་ལ་ཕག་
རོ་འདི་ཁྱེར་ཅིག་སྨྲས་པ་དང་། ཝ་སྟོབས་ཆུང་བས་ཁུར་ཁྱེར་བར་མ་སྤྲོ་ལ། སེང་
གེ་ཁྲོས་ནས་བདག་བསད་ན་མི་རུང་སྙམ་ནས་སེང་གེའི་ཚིག་བཟློག་ཀྱང་མ་ཡོད་
འདི་ནི་ང་རྒྱལ་ཅན་དང་བླུན་པོ་ཡིན་པས་བསླུའོ་སྙམ་ནས་སྨྲས་པ། ཁོ་བོས་ཁུར་
ཁྱེར་བ་དང་སྐད་ཕྱུང་བའི་བྱ་བ་གཉིས་བྱེད་དགོས་པས། བྱ་བ་གཉིས་དུས་ཅིག་
ཅར་དུ་བྱེད་མི་ནུས་པས་གཅིག་ནི་ཁྱེད་ཀྱིས་བྱ་རིགས་སོ་ཞེས་སྨྲས། སེང་གེ་ནི་
བླུན་པོ་ཡིན་པས་ཝས་བསླུ་བ་ཡང་མ་ཤེས། ང་རྒྱལ་ཅན་ཡིན་པས་སྐད་ཕྱུང་བར་
ཡང་མ་འདོད་ནས། འོ་ན་ཁྱོད་ཀྱིས་སྐད་ཕྱུང་དང་ཁུར་བདག་གིས་ཁུར་རོ་ཞེས་
སེང་གེས་ཁུར་ཐོགས། ཝས་སེང་གེ་དང་མཐུན་པར་བྱ་བའི་ཕྱིར་སྐད་འབྱིན་ཏོ། །
དཔེ་དེ་བཞིན་དུ་སེང་གེ་ལྟ་བུའི་གང་ཟག་རྣམས་ཀྱིས་ཆོས་འཆད་ན། གཞན་
རྣམས་ཀྱིས་ཉན་ཅིང་དེ་དང་རྗེས་སུ་མཐུན་པའི་དེ་ལེགས་ཙམ་རེ་བརྗོད་ནའང་
ཤིན་ཏུ་དགེ་ཞིང་ཐམས་ཅད་ཀྱི་དོན་འགྲུབ་པ་ཡིན་གསུངས། དཔེ་དེ་བཞིན་དུ་

 སངས་རྒྱས་ཀྱི་བསྟན་པ་ཡང་ཐམས་ཅད་ལ་རག་ལས་པ་ཡིན་ནོ། །ཆོས་ཐོས་པ་
དེ་ཡང་ལན་རེ་ཙམ་གྱིས་མི་ཆོག་ཡང་དང་ཡང་དུ་ཉན་དགོས། རྒྱ་མཚོ་ཆུ་ཡིས་
མི་ངོམས་མཁས་པ་ཆོས་ཀྱིས་མི་ངོམས་པའི་དཔེ་ཡིན། འཇིག་རྟེན་དོན་མེད་ཀྱི་
རྒྱུ་ཟས་ལ་ངོམས་པ་མེད་པས་བསོག་ལུགས་ལ་ལྟོས། དམ་པའི་ཆོས་ནི་འདི་ཕྱིའི་
བདེ་བ་ཐམས་ཅད་ཀྱི་རྩ་བ་ཡིན་ན་དེ་ལ་ཆོག་ཤེས་ག་ལ་རུང་། དཔེར་ན་ཞིང་ས་
ཐ་རྒོད་ཀྱི་སྟེང་དུ་ཆར་ལན་རེ་བབས་པས་གཏིང་ནས་རླན་མི་ཐུབ་པ་ལྟར། ཐོག་
མ་མེད་པ་ནས་མི་དགེ་བས་སྐམ་པའི་རྒྱུད་གྱོང་པོ་འདི་ཆོས་ལན་རེ་ཐོས་པས་ཐུལ་
དཀའ་བ་ཡིན་ནོ། །དེས་ན་སྨྲ་ཤེས་དོན་གོ་མིའི་མཚན་ཉིད་ཡིན་པས་འོན་ལྐུགས་
འདྲ་ཡིན་ན་མ་གཏོགས་ཡང་ཡང་ཐོས་ན་ཅུང་ཟད་གོ་ནུས་པ་ཡིན་ཏེ། ས་སྐྱ་པཎ་
ཆེན་གྱིས། སྨྲས་ཤིང་བསྐུལ་བར་གྱུར་པ་ན། །དུད་འགྲོ་ལ་ཡང་གོ་བ་སྐྱེ། །ཞེས་
གསུངས། ཆོས་ཐོས་པ་དེ་ཡང་རང་རྒྱུད་དང་སྦྱར་ནས་ཉམས་སུ་ལེན་དགོས། ཆོས་
ཟེར་བ་འདི་རང་རྒྱུད་འཆོས་བྱེད་ཡིན་པས་རང་ཐོག་ནས་བརྟགས་ན་རང་གི་རྒྱུད་
ནས་བླང་དོར་བྱེད་རྒྱུ་ཤ་སྟག་རེད་ཡོད་པ་ཡིན་གྱི། ཕྱོགས་ག་ཤེད་ན་ཡོད་པའི་
གནའ་གཏམ་ཞིག་བགྲོ་གླེང་བྱེད་པ་ལྟ་བུ་ནི་མིན་ལ། ཆོས་ཐོས་ནས་ཉམས་སུ་
མ་བླངས་ན་རྒྱུ་འབྲས་ལ་རྩི་མི་རྩི། དགེ་སྡིག་ལ་བླང་དོར་བྱེད་མི་བྱེད་ཀྱི་རྟགས་
ལས་ཤེས་པ་ཡིན། ཆོས་ཐོས་ནས་རྒྱུ་འབྲས་ལ་སྤུ་ཙམ་མི་འཛེམ་པ་ནི། ཆོས་དྲེད་
ཆོས་ཀྱི་བླ་བཙོང་ཟེར་བ་དེ་ཡིན། དཔེར་ན་མར་ལྐོག་ནི་རྟག་ཏུ་སྣུམ་དང་འདྲེས་
ནས་ཡོད་ཀྱང་རྒོད་དྲེད་དུ་གྱུར་བ་བཞིན། ཆོས་དྲེད་ཀྱི་གང་ཟག་དེ་ལ་ཆོས་མདོ་
སྔགས་གཉིས་ཀྱི་རྒྱུས་ཡོད་ཀྱང་རྟག་ཏུ་མ་དུལ་བའི་རྒྱུད་ཆོས་དང་འགལ་བ་ཁོ་ན་

 ཡིན་ནོ། །དེ་འདྲ་དེ་གང་ཟག་དང་ཆོས་ལ་མི་དད་པ་ལེགས་སྐར་བཞིན་དུ་འགྱུར་
ཉེན་ཆེའོ། །དཔེར་ན་སྣམ་བུ་ཚོས་ལ་བཅུག་པ་བཞིན་ཏུ་སྔར་དང་མི་འདྲ་བའི་
རྟགས་ཅུང་ཟད་ཡོད་དགོས་ལ། ཆོས་ཐོས་ནའང་སྔར་དང་འདྲ་ན་དེ་ལ་ཐོས་པ་
དོན་མེད་དུ་སོང་བ་ཡིན་པས་ཐོས་དོན་ཉམས་སུ་ལེན་པ་གནད་ཆེའོ། །དཀོན་
བརྩེགས་ལས། བདེ་གཤེགས་བསྟན་ལ་དད་པ་རྙེད་གྱུར་ནས། །མཁས་པ་རྣམས་
ཀྱིས་རིག་པའི་རྣལ་འབྱོར་སྤྱོད། །སྒྲ་ལ་འཆེལ་ཞིང་འདུག་པར་མི་བྱེད་པར། །
ཆོས་ཐོབ་གྱུར་ནས་རྟག་ཏུ་ནན་ཏན་མཛོད། །ཅེས་དང་། ཆོས་སྨྲའི་དགེ་བཤེས་
གང་ཡིན་བསྟེན་གྱིས་ལ། །སྡིག་པའི་གྲོགས་པོ་ལན་འགའ་འང་མ་སྟེན་ཅིག །
ཚུལ་ཁྲིམས་ལྡན་དང་མང་དུ་ཐོས་གྱིས་ལ། །དམ་པའི་དོན་གྱི་མུ་གཅིག་ཤེས་པར་
མཛོད། །ཅེས་དང་། མདོ་སྡེ་རྒྱན་ལས། དེ་ལྟར་བདེ་བར་གཤེགས་པའི་བསྟན་
པ་དེ་ཡང་དོན་མེད་མིན། །དེ་ལྟར་རྣལ་འབྱོར་ཅན་གྱི་སྒོམ་པ་དེ་ཡང་དོན་མེད་
མིན། །གལ་ཏེ་མ་ཐོས་པར་ཡང་སྒོམ་འཇུག་འགྱུར་ན་བསྟན་པ་དོན་མེད་འགྱུར།།
གལ་ཏེ་ཐོས་པ་ཙམ་གྱིས་དོན་མཐོང་འགྱུར་ན་སྒོམ་པ་དོན་མེད་འགྱུར། །ཅེས་
གསུངས་པས། ཆོས་ཚིག་གཅིག་ཐོས་ན་ཡང་དེའི་དོན་ལ་བསམས་ནས་སྒྲུབ་
དགོས་མ་གཏོགས། ཐོས་པ་གོ་ཡུལ་དུ་ལྷག །གོ་བ་དཔེ་ཐོག་ཏུ་ལྷག གདམས་
ངག་གཞན་ཁ་ན་ལྷག རང་སེམས་ཐ་མལ་དུ་ལྷག་འགྲོ་བ་ཡིན་ནོ། །དེ་ལྟར་ཆོས་
ཚུལ་བཞིན་ཉན་པའི་ཕན་ཡོན་ནི་མདོ་ལས། བཅོམ་ལྡན་འདས་ཀྱིས་ཀུན་དགའ་
བོ་གང་ཟག་གཉིས་ཀྱིས་ནི་བསོད་ནམས་ཆེན་པོ་བསགས་པ་ཡིན་ཏེ། གང་ཞེ་ན་
གང་ཞིག་གུས་པས་ཆོས་བཤད་པ་དང་གང་ཞིག་གུས་པས་ཆོས་ཉན་པའོ། །ཞེས་

འདི་ལྟ་སྟེ། །ཆོས་ཀྱི་སྦྱིན་པ་མཆོག་ཅེས་ངས་བཤད་དོ། །ཞེས་དང་། དག་ཅིང་
ཟང་ཟིང་མེད་པའི་སེམས་ཀྱིས་སུ། །ཆོས་ཀྱི་སྦྱིན་བྱེད་རྒྱལ་བས་རབ་ཏུ་བསྔགས། །
ཞེས་དང་། སྟོང་ཆེན་འཇིག་རྟེན་ཁམས་ནི་གསེར་དག་གིས། །བཀང་སྟེ་གང་ལ་
སྦྱིན་པ་བྱིན་པ་བས། །ཚིག་བཞིའི་ཚིགས་སུ་བཅད་པ་གཅིག་བརྗོད་པའི། །ཕན་
པས་ཀྱང་ཐར་བའི་ས་བོན་ཐེབས་པ་ཡིན་ཏེ། གཎྜིའི་མདོ་ལས། དམ་ཆོས་བཤད་
པའི་དུས་མཉན་ཕྱིར། །རྔའམ་ཡང་ན་གཎྜིའི་སྒྲ། །ཐོས་པས་ཐར་པ་འཐོབ་འགྱུར་
ཡི༑ ༑དེ་ཕྱིར་ཐོས་པ་མཆོག་ཡིན་ནོ། །ཞེས་དང་། རིན་ཆེན་ཕྲེང་བ་ལས། ཤེས་
རབ་རྒྱས་བྱེད་པ་ནི་ཐོས་པ་སྟེ། བསམ་པ་དང་ནི་གཉིས་པོ་ཡོད་གྱུར་ན། །དེ་ལས་
སོ༑ ༑དེར་མ་ཟད་ཆོས་ཞུ་འགྲོའོ་སྙམ་ནས་གོམ་པ་གང་འདོར་ཡང་ལྷ་ཚངས་པའི་
ཙམ་རེ་སྐྱེ་ཤེས་པ་ཡིན་པས་ཕན་ཡོན་ལོས་ཆེ། ཐ་ན་དུད་འགྲོ་རེས་ཆོས་སྒྲ་ཐོས་
སྡེ་དགུ་བཅུ་གོ་དགུ་ཐུགས་ལ་ལེན་པ་ན་ཉིན་མཚན་ཀུན་ཏུ་གསུང་རབ་མང་པོ་ཁ་
ཏོན་བྱེད་ཚེ། གཟིམས་ཁང་གི་གྲབ་ཞབས་སུ་ཕུག་རོན་ཞིག་ཡོད་པས་ཆོས་སྒྲ་དེ་

སོ༑ ༑དེ་སྐྱེས་མ་ཐག་ཏུ་བདག་གི་བླ་མ་གར་ཡོད་ཅེས་སྨྲས་སོ། །ཁྱོད་ཀྱི་བླ་མ་
སུ་ཡིན་དྲིས་པ་ན་དབྱིག་གཉེན་ནོ། །ཡུལ་དབུས་སུ་ཚོང་པ་འགྲོ་བ་རྣམས་ལ་དེ་
དུ་སླེབ་པ་དང་བླ་མ་ཞེས་བོས་སོ། །ཁོ་བོ་ཁྱོད་ཀྱི་བླ་མ་ཡིན་པར་མི་དྲན་ནོ། །
དེས་རང་གི་སྔོན་གྱི་ཚེ་རབས་དྲན་ཏེ་སྨྲས། དེས་དེ་རྗེས་སུ་བཟུང་སྟེ་ཀློག་ཏུ་
བཅུག་པས་སློབ་དཔོན་བློ་གྲོས་བརྟན་པ་ཞེས་སྡེ་སྣོད་གསུམ་ལ་མཁས་པར་གྱུར་
ཏོ༑ ༑ཡང་དགེ་སློང་ཞིག་གིས་ཆུ་འགྲམ་ཞིག་ན་ཆོས་འཆད་པ་ན་ཕྱུག་རྫི་རྒད་པོ་
ཞིག་དེར་འོངས་ནས་འཁར་བ་ལ་བརྟེན་ནས་ཅུང་ཟད་ཅིག་ཉན། དེ་ན་སྦལ་བ་
ཞིག་ཡོད་པ་ལ་འཁར་བས་ཕོག་སྟེ་ཤིའོ། །སྦལ་བ་དེས་ཆོས་སྒྲ་ཐོས་བཞིན་ཚེ་
འཕོས་པ་ལས་རྒྱལ་ཆེན་རིགས་བཞིའི་ལྷར་སྐྱེས་སོ། །ཡང་དགེ་སློང་ཞིག་གིས་
མདོ་སྡུད་པའི་ཁ་ཏོན་བྱེད་པ་ན་དེའི་ཁང་པའི་གྲབ་ཁ་ན་ཐི་བའི་ཚང་ཞིག་ཡོད་
པས་མདོ་སྡུད་པའི་སྒྲ་ཐོས་སོ། །དེ་ཚེ་འཕོས་པ་དང་ཆོས་སྒྲ་ཐོས་པའི་ལས་དེས་
མི་ལུས་ཐོབ་ནས་སྐྱེས་མ་ཐག་ཏུ་མདོ་སྡུད་པ་ཁ་ཏོན་ཤེས་པ་ཡིན་ནོ། །ཡང་བཅོམ་
ལྡན་འདས་ཀྱིས་ཚལ་སྔོན་པོ་ཞིག་ན་ཆོས་གསུངས་པ་ན་སྟེང་གི་ནམ་མཁའ་ལ་
བྱ་ངང་པ་ལྔ་བརྒྱ་ཙམ་ཞིག་འཕུར་བ་ལ་སངས་རྒྱས་ཀྱིས་ཆོས་གསུངས་པའི་སྒྲ་
ཐོས་ནས། དེར་འབབ་འདོད་ནས་བབས་ཀྱང་། ཕྱོགས་དེར་སྙི་མང་པོ་བྲིས་ཡོད་
པས་ངང་པ་ཐམས་ཅད་བཟུང་སྟེ་བསད་པ་དང༌། ཐམས་ཅད་སུམ་ཅུ་རྩ་གསུམ་

 དུ་ལྷའི་བུ་ལྔ་བརྒྱའི་སྐྱེ་བ་བླངས་སོ། །
དེ་ལ་སོགས་པའི་ལོ་རྒྱུས་དང་ལུང་བསམ་གྱིས་མི་ཁྱབ་པ་ཡོད་དོ། །ཐ་ན་དུད་
འགྲོ་ཡན་ཆད་མི་མན་ཆད་ན་བློ་རིགས་གསལ་བ་རེ་ཡོད་ཚད་སྔོན་ཆོས་ཚིག་གཅིག་
ཐོས་པ་ཡན་ཆད་ལས་བྱུང་བ་ཡིན། ད་ལྟ་བླུན་པོ་རྨོངས་པ་མི་ཤེས་པ་ཐམས་ཅད་
སྔོན་ཆོས་མ་ཐོས་པ་ལས་བྱུང་བ་ཡིན་པས། སང་ཉིན་འཆི་རྒྱུའི་དེ་རིང་ལྟ་བུ་ལའང་
ཆོས་ཚིག་རེ་ཉན་དགོས། ས་སྐྱ་པཎ་ཆེན་གྱིས། སྐྱེ་བ་སྔ་མར་མ་བསླབས་པས། །
ཚེ་འདིར་བླུན་པོར་མཐོང་གྱུར་ན། །ཕྱི་མར་བླུན་པོར་སྐྱེ་དོགས་པས། །ཚེ་འདིར་
དཀའ་ཡང་འབད་དེ་མཉན། །ཞེས་དང་། རིག་པ་ནང་པར་འཆི་ཡང་བསླབ། །
ཅེས་གསུངས། ཁྱད་པར་དུ་རྒྱུ་ཆེར་མ་ཤེས་ཀྱང་རང་གིས་ཉམས་སུ་ལེན་པའི་
གནད་ཙམ་ནི་མ་ཤེས་ཐབས་མེད་དེ་མིག་མི་གསལ་བས་རྒྱང་རིང་པོ་མི་མཐོང་
ཡང་རང་གི་རྡོག་སྣེ་མཐོང་ངོ་ཞེས་པ་དང་འདྲ་བ་ཡིན་པས་རྒྱལ་བསྟན་ནུབ་ཁའི་
ཉི་མ། མི་ཚེ་རྩྭ་ཁའི་ཟིལ་བ་ཙམ་འདི་ལ་ཆོས་རེ་ཨེ་ཐོབ་ཀྱི་རེ་བ་བྱ་དགོས་ཀྱི་
ཆོས་ལ་མི་མོས་པའི་ལས་བྱས་ནས་མི་ལུས་ཀྱིས་དུད་འགྲོའི་རྒྱུ་མ་སྒྲུབས་གསུངས་
སོ༑ ༑དེ་ཡན་ཆད་ཀྱིས་དངོས་གཞི་དམིགས་མེད་དམ་པ་འཕྲོས་དོན་དང་བཅས་
པ་སོང་།
གསུམ་པ་དགེ་བ་གོང་འཕེལ་དུ་འགྲོ་བ་མཇུག་བསྔོ་བ་དམ་པ་ནི། ཆོས་ཚིག་
གཅིག་ཉན་པ། དགེ་སེམས་སྐད་ཅིག་ཙམ་དྲན་པ། དགེ་སྡིག་གི་བླང་དོར་སྣ་
གཅིག་བྱས་པ་ཡན་ཆད་དེ་མ་ཐག་ཏུ་བསྔོ་དགོས་ལ། མ་བསྔོས་ན་ལས་དང་པོ་
པའི་དགེ་རྩ་ནི་རྩྭ་སྐམ་པོ་དང་ཆུ་ཐིགས་པ་བཞིན་ཉམ་ཆུང་བས་ཟད་སླ་བ་ཡིན།
 

 ཁོང་ཁྲོ་དང་ང་རྒྱལ་སོགས་མི་དགེ་བའི་རྣམ་རྟོག་ནི་མེ་དང་ཉི་མ་བཞིན་ཏུ་ཤུགས་
ཆེན་པོ་ཡིན་པས། ཁོང་ཁྲོ་སྐད་ཅིག་མ་རེས་དགེ་རྩ་ཆེན་པོ་འཇོམས་འགྲོ་བ་ཡིན་
ཡོངས་བསྔོས་དགེ་བ་ཡང་། །བྱང་ཆུབ་མ་ཐོབ་བར་དུ་དེ་མི་འཛད། །ཅེས་གསུངས་
པ་ཡིན་ནོ། །འོ་ན་ཇི་ལྟར་བསྔོ་ན། བསྔོ་བ་ཆུང་ངུ་ལྷ་དང་མི་ཡི་གོ་འཕང་ཙམ་
ཐོབ་ཕྱིར་བསྔོ་མི་རུང་མ་གཏོགས་དེ་ནི་ལྕམ་སྡོང་སྐྱེས་པ་བཞིན་དུ་ཡུན་རིང་རྟག་
པའི་བདེ་བ་མེད། མཐར་དངོས་མེད་དུ་ཟད་ནས་རང་དོན་གཞན་དོན་ཅི་ཡང་མི་
འགྲུབ། བསྔོ་བ་འབྲིང་ཉན་ཐོས་རང་རྒྱལ་གྱི་གོ་འཕང་ཙམ་ཐོབ་ཕྱིར་བསྔོ་མི་རུང་
མ་གཏོགས་ལྷག་མེད་ཀྱི་གནས་སུ་ཟད་ནས་རང་དོན་ཙམ་ལས་གཞན་དོན་རྒྱུན་
ཆད་དེ་དང་པོ་སེམས་བསྐྱེད་པ་དེ་རྫུན་དུ་འགྱུར་རོ། །འོ་ན་གང་ལ་བསྔོ་ན། བདག་
གི་དགེ་བ་འདི་དུས་གསུམ་གྱི་སངས་རྒྱས་ཐམས་ཅད་ཀྱིས་ཇི་ལྟར་བསྔོ་བ་ལྟར་
དུ་རང་གཞན་སེམས་ཅན་ཐམས་ཅད་རྫོགས་པའི་སངས་རྒྱས་ཐོབ་པའི་དོན་དུ་
བསྔོ་སེམས་ཅན་ཐམས་ཅད་སངས་རྒྱས་ཐོབ་པར་གྱུར་ཅིག །སངས་རྒྱས་མ་ཐོབ་
པར་དུ་ནུབ་ཕྱོགས་བདེ་བ་ཅན་དུ་སྐྱེ་བར་ཤོག་ཅིག་ཅེས་བསྔོ་བ་དང་སྨོན་ལམ་
ཆེན་པོ་གཉིས་ཀྱིས་རྒྱས་འདེབས་དགོས་སོ། །མདོར་ན་ཆོས་དང་པོ་ཞུ་དུས་སེམས་
ཅན་ཐམས་ཅད་ཀྱི་དོན་དུ་བདག་གིས་ཆོས་ཞུའོ་བསམ། བར་དུ་མ་ཡེངས་པའི་

 སེམས་ཀྱིས་མཉན། ཐ་མ་ཆོས་ཉན་པའི་དགེ་བ་དེ་སེམས་ཅན་ཐམས་ཅད་སངས་
རྒྱས་ཐོབ་པའི་དོན་དུ་བསྔོ་བསམས་ན། དེ་ཡང་དམ་པ་གསུམ་ཡིན། དེས་མ་ཟིན་
ན་དགེ་བ་ཅི་བསྒྲུབས་ཀྱང་ཐེག་ཆེན་གྱི་ལམ་དུ་མི་འགྲོའོ། །དངོས་གཞི་དམིགས་
མེད་དམ་པ་མཚན་ཉིད་པ་ནི་ཞི་ལྷག་གི་དོན་ལ་མཉམ་པར་འཇོག་པ་ཡིན་ནོ། །
བཤད་བྱའི་ཡན་ལག་གཞན་ལས་འབྱུང་བ་རྣམས་ཀྱང་སྐབས་སུ་བབ་ན་ཅི་རིགས་
འཆད་ཆོག ཞིང་སྒྲུབ་ཉི་མ་མང་པོ་ལ་བཙུགས་ན་དེ་ཡན་ཆད་ཉིན་གཅིག་ལ་
འཆད། ལུང་འདྲེན་རྣམས་ཞལ་གསལ་པོ་རྣམས་དྲངས་ཡོད་པས་ཚིག་དོན་ལ་
ནས་བརྡ་འཕྲོད་ངེས་སུ་འཆད་དགོས། གཙོ་ཆེར་ཀུན་སློང་བྱང་ཆུབ་སེམས་བསྐྱེད་
དེ་ཡང་ནས་ཡང་དུ་བརྡ་འཕྲོད་ངེས་གལ་ཆེ། བདེ་བ་ཅན་དུ་སྐྱེ་བའི་རྒྱུ་གསུམ་
ད་པས་བསོད་ན
 ལ་སྐྱེས་ན་སངས་རྒྱས་འགྲུབ་བྱེད་པའི། །སེམས་བསྐྱེད་བསྔོ་བ་དམིགས་མེད་
དམ་པ་གསུམ། །རྒྱལ་བ་དགྱེས་པའི་ལམ་བཟང་འགྲུབ་གྱུར་ཅིག །ཚིག་གཅིག་
ཐོས་ཀྱང་བླང་དོར་གནས་སྟོན་པ། །ཉམས་སུ་བླངས་ནས་སེམས་ཀྱི་མུན་པ་
སེལ། །ཕན་བདེའི་འབྱུང་གནས་ལུང་རྟོགས་དམ་པའི་ཆོས། །རྟག་ཏུ་འཆད་ཉན་
ནུས་པར་བྱིན་གྱིས་རློབས། །
གཉིས་པ་མཉན་བྱའི་ཆོས་དངོས་བཤད་པ་ལ་སྤྲོ་བ་བསྐྱེད་པའི་སྒོ་ནས་ཉམས་
སུ་ལེན་པར་བསྐུལ་བ་དང་གཞུང་དོན་དངོས་བཤད་པའོ། །དང་པོ་ནི། བདེ་སྨོན་
གཞུང་གི་དོན་འདི་ཉིད་ཆགས་མེད་རང་གི་ཐུགས་དམ་གྱི་མཛོད་ཡིན་ལ། འགྲོ་
བ་མང་པོ་འགའ་ལ་ཡང་ཨེ་ཕན་བསམ་པའི་ཐུགས་བསྐྱེད་སྔོན་དུ་བཏང་སྟེ།

 ཐུགས་དམ་དེ་སྨོན་ལམ་གྱི་གཞུང་དུ་བྱེད་པ་ན་ལག་པ་ན་ཡང་སྐྱེས་བུ་དམ་པའི་
ངང་ཚུལ་གྱིས་འབད་ནས་བྲིས་ཏེ་མཐར་ཕྱིན་པའོ། །དེས་ན་ཡི་གེ་ཙམ་གྱིས་ཀྱང་
གཞན་ལ་ཕན་ཐོགས་དགོས་པས་དཔེ་གཅོད་འདོད་མི་གདའ་ན་དཔེ་གཡོར་ཅིག
གཞུང་འདི་ན་ཐེག་ཆེན་མདོ་སྡེའི་དགོངས་དོན་བདེ་བ་ཅན་དུ་སྐྱེ་བའི་རྒྱུ་བཞི་ཡོད་
པས་གཙོ་ཆེར་འདི་ལས་ལྷག་པའི་ཕན་ཡོན་ཆེ་བ་གཞན་མེད་དོ། །འདི་ནི་རྒྱུ་
བསྒྲུབ་སླ་ཞིང་འབྲས་བུ་འགྲུབ་སླ་བ་ཡིན་པས་སོ་སོ་སྐྱེ་བོ་ཡན་ཆད་བདེ་བ་ཅན་
དུ་འགྲོ་བའི་མྱུར་ལམ་འདི་ལས་ལྷག་པའི་གདམས་ངག་མདོ་ལམ་ན་མེད་དོ། །
དེས་ན་ཆགས་མེད་ང་ཡི་ཆོས་ཀྱི་རྩ་བའང་འདི་ཡིན་ལ། སྐལ་བ་དང་ལྡན་པའི་
གདུལ་བྱ་གཞན་གྱིས་ཀྱང་རང་གར་མ་སྐྱུར་ཉམས་ལེན་ལ་འབུངས་ཤིག་ཅེས་
བསྐུལ་ལོ། །གཞུང་འདི་ནི་བཅོམ་ལྡན་འདས་ཀྱི་འོད་མདོ་ལ་སོགས་པ་མདོ་
ལུགས་ཁོ་ན་ཚིགས་བཅད་དུ་བསྡེབས་ནས་རང་བཟོས་སྦྱར་བའང་སྤངས་པ་ཡིན་
པའི་ཕྱིར། གལ་ཏེ་ཁྲིད་ལུང་མ་མ་ཐོབ་ཀྱང་བཀླག་ཤེས་པ་རྣམས་ཀྱིས་ངག་འདོན་
བྱས་ན་རུང་ཞིང་ཕན་ཡོན་ཆེན་པོ་ཡོད་ན། ཁྲིད་ལུང་ཐོབ་ནས་ཉམས་སུ་བླངས་
ན་ལྟ་ཅི་སྨོས་ཞེས་སོ། །དེས་ན་རྒྱུད་བླ་མ་ལས། གང་ཞིག་རྒྱལ་བའི་བསྟན་པ་
འབའ་ཞིག་གི །དབང་བྱས་རྣམ་གཡེང་མེད་ཡིད་ཅན་གྱིས་བཤད། ཐར་པ་ཐོབ་
པའི་ལམ་དང་རྗེས་འབྲེལ་ན། །དེ་ཡང་དྲང་སྲོང་བཀའ་བཞིན་སྤྱི་བོས་བླངས། །
ཞེས་གསུངས་སོ། །སངས་རྒྱས་བྱང་སེམས་རྣམས་ཀྱི་ཕྲིན་ལས་ནི། །གཞན་དོན་
ཁོ་ན་ཡིན་པས་གཞན་དོན་མཛད་པའི་གང་ཟག་ལ་སངས་རྒྱས་ཀྱི་འདུ་ཤེས་དང་།
གཞན་དོན་རྒྱུ་ཆེར་འགྱུར་བའི་སྨོན་ལམ་འདི་ལྟ་བུ་ལ་ཡང་སངས་རྒྱས་ཀྱི་གསུང་
 

 བཞིན་དུ་ཉན་ཏེ་བསྒྲུབ་པར་བྱ་དགོས་སོ། །
༈ ད་ནི་སྨོན་ལམ་གྱི་གཞུང་དངོས་འཆད་པ་ལའང་། །བདེ་བ་ཅན་དུ་སྐྱེ་བའི་
རྒྱུ་བཞི་བསྒྲུབ་པའི་སྒོ་ནས་རྒྱས་པར་བཤད་པ། སངས་རྒྱས་ཀྱི་མཚན་བཟུང་བའི་
ཕན་ཡོན་བཤད་པའི་སྒོ་ནས་མཇུག་བསྡུ་བ། སྨོན་ལམ་འགྲུབ་པའི་མཐུན་འགྱུར་
བདེན་ཚིག་གཟུངས་སྔགས་དང་བཅས་པས་བྱིན་གྱིས་བརླབ་པའོ། །
དང་པོ་ནི། འོད་མདོ་ལས། ཀུན་དགའ་བོ་སེམས་ཅན་གང་དག་གིས་དེ་བཞིན་
གཤེགས་པ་དེ་རྣམ་པས་ཡང་དང་ཡང་དུ་ཡིད་ལ་བྱེད་པ་དང་།༡ དགེ་བའི་རྩ་བ་
མང་པོ་དཔག་ཏུ་མེད་པ་བསྐྱེད་པ་དང་༢། བྱང་ཆུབ་ཏུ་སེམས་བསྐྱེད་པ་ཡོངས་སུ་
བསྔོས་ཏེ༣། འཇིག་རྟེན་གྱི་ཁམས་དེར་སྐྱེ་བར་སྨོན་ལམ་འདེབས་པ་༤དེ་དག་
འཆི་བའི་དུས་ཉེ་བར་གནས་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་འོད་དཔག་མེད་དེ་དགེ་སློང་གི་ཚོགས་དུ་མ་ཡོངས་
སུ་བསྐོར་ཞིང་མདུན་གྱིས་བལྟས་ནས་བཞུགས་པར་གྱུར་ཏེ། དེ་དག་གིས་བཅོམ་
ལྡན་འདས་འོད་དཔག་མེད་དེ་མཐོང་ནས་རབ་ཏུ་དང་བའི་སེམས་ཀྱི་ཤི་འཕོས་
ཏེ་འཇིག་རྟེན་གྱི་ཁམས་བདེ་བ་ཅན་དེ་ཉིད་དུ་སྐྱེ་བར་འགྱུར་རོ། །ཞེས་གསུངས་
པའི་རྒྱུ་བཞི་པོ་དེ་ཡང་། རྟེན་ཚོགས་ཞིང་གསལ་འདེབས། རྒྱུ་ཚོགས་གསོག་
སྒྲིབ་སྦྱོང་། གྲོགས་བྱང་ཆུབ་སེམས་བསྐྱེད། རྐྱེན་སྨོན་ལམ་རྣམ་དག་དང་བཞི་
ཡིན་ལ། དང་པོ་ལའང་རྟེན་ཞིང་ཁམས་ཀྱི་རྣམ་པ་ཡིད་ལ་བྱ་བ་ནི། ཨེ་མ་ཧོ།
ནས་ལམ་མེར་གསལ་ཞེས་པས་བསྟན། ཨེ་མ་ཧོ་ནི་ངོ་མཚར་བའི་ཚིག་སྟེ། ཅི་
ཞིག་ལ་ངོ་མཚར་ན། བདེ་བ་ཅན་དང་འོད་དཔག་མེད་འདི་ལ་ངོ་མཚར་ཏེ། སྔོན་
 

 བསྐལ་པ་དཔག་ཏུ་མེད་པའི་དུས་ཤིག་ན་སངས་རྒྱས་འཇིག་རྟེན་དབང་ཕྱུག་རྒྱལ་
པོ་ཞེས་པ་ཞིག་བྱུང་བ་ན། དེ་ལ་ཞབས་འབྲིང་བ་དགེ་སློང་ཆོས་ཀྱི་འབྱུང་གནས་
དྲན་པ་དང་བློ་གྲོས་དང་རྟོགས་པ་དང་ཤེས་རབ་དང་བརྩོན་འགྲུས་དང་ལྡན་པ་
རྒྱ་ཆེན་པོ་ལ་མོས་པ་ཞིག་ཡོད་པས་སངས་རྒྱས་དེའི་དྲུང་དུ་བྱང་ཆུབ་མཆོག་ཏུ་
ཐུགས་བསྐྱེད། ལོ་བྱེ་བའི་བར་དུ་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་
བརྒྱད་ཅུ་རྩ་གཅིག་གི་ཡོན་ཏན་དང་རྒྱན་བཀོད་པ་ཕུན་སུམ་ཚོགས་པ་རྣམ་པ་དང་
བཅས་པ། ཡུལ་ཕྱོགས་དང་བཅས། གཞི་ཅི་ལས་གྱུར་པ་དང་བཅས་པ་ཐམས་
ཅད་ཉན་ཅིང་དེ་དག་ཐམས་ཅད་སངས་རྒྱས་ཀྱི་ཞིང་གཅིག་ཏུ་བསྡོམས་ཏེ་ཡོངས་
སུ་བཟུང་ནས་སྨོན་ལམ་རྒྱ་ཆེན་པོ་བཏབ་པ་དང་། ཡང་བསྐལ་པ་གྲངས་མེད་པ་
གང་གཱའི་ཀླུང་གཅིག་གི་བྱེ་མ་སྙེད་འདས་པ་ན་སངས་རྒྱས་ཀྱི་ཞིང་འདིར་བསྐལ་
པ་ཆེན་པོ་འཛིན་པ་ཞེས་བྱ་བ་ལ་གླིང་བཞི་ལ་དབང་བའི་འཁོར་ལོས་སྒྱུར་བའི་
རྒྱལ་པོ་རྩིབས་ཀྱི་མུ་ཁྱུད་ཅེས་བྱ་བ་དང་། དེ་ལ་བློན་པོ་བྲམ་ཟེ་རྒྱ་མཚོའི་རྡུལ་
ཞེས་བྱ་བ་ཡོད་པ་ལ་བུ་མཚན་དང་ལྡན་པ་ཞིག་འཁྲུངས་མིང་ཡང་རྒྱ་མཚོའི་སྙིང་
པོར་བཏགས་སོ། །དེ་རབ་ཏུ་བྱུང་སྟེ་མངོན་པར་རྫོགས་པར་སངས་རྒྱས་ནས་
སངས་རྒྱས་རིན་ཆེན་སྙིང་པོ་ཞེས་བྱ་བར་གྱུར་ཏོ། །སངས་རྒྱས་དེ་ལ་རྒྱལ་བློན་
འཁོར་ཚོགས་དང་བཅས་པས་བསྙེན་བཀུར་བྱས། བྲམ་ཟེ་རྒྱ་མཚོའི་རྡུལ་གྱིས་
རྒྱལ་པོ་རྩིབས་ཀྱི་མུ་ཁྱུད་ལ་བསྐུལ་ཏེ། རྒྱལ་པོས་སངས་རྒྱས་དེའི་མདུན་དུ་ཞིང་
ཁམས་བཟུང་ཞིང་སྨོན་ལམ་རྒྱ་ཆེན་པོ་བཏབ་བོ། །སངས་རྒྱས་ཀྱིས་ལེགས་སོ་
ཞེས་བྱིན་ནས་རྒྱལ་པོ་ལྟོས་དང་ནུབ་ཕྱོགས་ལོགས་སུ་སངས་རྒྱས་ཀྱི་ཞིང་བྱེ་བ་

 ཕྲག་འབུམ་འདས་པ་ན། འཇིག་རྟེན་གྱི་ཁམས་དབང་པོ་ལྟར་ཤིན་ཏུ་མཛེས་པ་
ཞེས་བྱ་བ་དེ་མ་འོངས་པའི་དུས་བསྐལ་པ་གྲངས་མེད་པ་གང་གཱའི་ཀླུང་གཅིག་གི་
བྱེ་མ་སྙེད་འདས་པ་ན་བདེ་བ་ཅན་ཞེས་བྱ་བར་འགྱུར་ཏེ། ཁྱོད་དེར་དེ་བཞིན་
གཤེགས་པ་ཚེ་དཔག་མེད་ཅེས་བྱ་བར་འགྱུར་རོ་ཞེས་མངོན་སུམ་དུ་ལུང་བསྟན་
ཏོ༑ ༑འོད་དཔག་མེད་འདི་དེ་དུས་ས་བརྒྱད་ཐོབ་པར་མངོན་ཡང་། ད་དུང་བསྐལ་
པ་དེ་སྙེད་དུ་སངས་མ་རྒྱས་པ་ནི་སྨོན་ལམ་གྱི་དབང་གིས་ཡིན་ནོ། །དེ་ནས་སྨོན་
ལམ་ཐམས་ཅད་མངོན་དུ་གྱུར་ཏེ་སངས་རྒྱས་ནས་བསྐལ་པ་འདིའི་སྔོན་དུ་བསྐལ་
པ་ཆེན་པོ་བཅུ་སོང་མང་ཞིང་བདེ་བ་ཅན་གྱི་ཞག་བཅུ་ཡིན། ད་ལྟ་ཡང་གཟུགས་
སྐུ་མངོན་སུམ་དུ་བཞུགས་ནས་ཆོས་སྟོན་པ་འདི་ལ་ངོ་མཚར་བ་ཡིན་པའི་ཕྱིར་
རོ༑ ༑འདི་དང་བསྐལ་བཟང་སངས་རྒྱས་སྟོང་སོགས་ཀྱི་ཐུགས་བསྐྱེད་དང་སྨོན་
ལམ་བཏབ་ཚུལ་རྒྱུས་པ་སྙིང་རྗེ་པདྨ་དཀར་པོའི་མདོ་ལས་ཤེས་པར་བྱའོ། །
དེ་ལྟ་བུའི་ཞིང་ཁམས་བདེ་བ་ཅན་དེ་ཕྱོགས་གང་ནས་གསལ་འདེབས་ན།
སངས་རྒྱས་ཤཱཀྱ་ཐུབ་པའི་ཞིང་མི་མཇེད་ཀྱི་འཇིག་རྟེན་རང་རེ་ཡོད་པ་འདི་ནས་
ཉི་མ་ནུབ་ཀྱི་ཕྱོགས་རོལ་ན་ཡོད་ལ། འདི་ནས་ཐག་ཅི་ཙམ་ཡོད་ན། མི་ཕལ་
པས་བགྲངས་ཀྱིས་མི་ལང་བས་གྲངས་མེད་པའི་འཇིག་རྟེན་གྱི་ཁམས་མང་པོ་
ལས་འདས་པའི་ཕ་རོལ་ཏེ་ཕར་ཁ་ན་ཡོད་དོ། །མདོ་ལས་བྱེ་བ་ཁྲག་ཁྲིག་བརྒྱ་
སྟོང་འདས་པའི་ཕ་རོལ་གསུངས། ལར་ནི་རྡུལ་ཕྲ་རབ་ཀྱི་ནུབ་ཕྱོགས་ནའང་བདེ་
བ་ཅན་བོད་པ་ཡིན་ནོ། །ཆགས་ཚུལ་ཇི་ལྟར་ན། ཞིང་འདི་ལས་བདེ་བ་ཅན་དེ་
ཅུང་ཟད་ཅིག་སྟེང་དུ་འཕགས་པའི་སྟེ་མཐོ་བའི་ཡུལ་གྱི་ས་ཆ་ཞིག་ན་ཡོད་དོ། །
 

 སྤྱིར་ཞིང་ཁམས་ལ་དག་མ་དག་མང་དུ་ཡོད་ཀྱང་འདི་སྣོད་བཅུད་གཉིས་ཀ་ཤིན་
ཏུ་རྣམ་པར་དག་པའི་ཞིང་ཁམས་ཡིན་ཏེ། སྣོད་ཀྱི་སྡུག་བསྔལ་ས་རྡོ་ཕལ་པ་མཐོ་
དམན་གཡང་ས་འབྱུང་བཞིའི་གནོད་པ་སོགས་ཡིད་དུ་མི་འོང་བའི་ཡུལ་སྣང་ཅུང་
ཟད་ཀྱང་མེད། བཅུད་ཀྱི་སྡུག་བསྔལ་ངན་སོང་གསུམ་དང་སྐྱེ་རྒ་ན་འཆིའི་སྡུག་
བསྔལ་སོགས་མིང་ཡང་མི་གྲགས་པས་ན་བདེ་བ་ཆེན་པོའི་རང་བཞིན་ཅན་ཡིན་
ནོ༑ །ཞིང་ཁམས་ཀྱི་ཡོན་ཏན་རྒྱས་པ་འོག་ཏུ་སངས་རྒྱས་བྱེ་བ་ཁྲག་ཁྲིག་སོགས་
ཀྱིས་སྟོན་ཏོ། །དེ་ལྟ་བུའི་ཞིང་ཁམས་དེར་རི་མཐོན་པོའི་རྩེ་ནས་བལྟས་ཀྱང་རུང་
ཤེལ་སྡོང་བཙུགས་ནས་བལྟས་ཀྱང་རུང་བ་བདག་ཅག་གི་ཆུ་བུར་གྱི་མིག་ཕལ་
བ་དག་གིས་ནི་མི་མཐོང་སྟེ། ཐ་མལ་གྱི་མིག་བེམ་པོ་འདིས་ནི་རྒྱང་རིང་པོ་དང་
རི་སོགས་ཀྱིས་ཆོད་ན་མི་མཐོང་བའི་ཕྱིར། རང་གི་མིག་འདིས་མངོན་སུམ་མ་
མཐོང་ཡང་། ཚད་མ་ལས། མ་མཐོང་ཙམ་གྱིས་མེད་པ་མིན། ཞེས་དང་། སྔོན་
བཅོམ་ལྡན་འདས་ལ་ཀུན་དགའ་བོས་བདག་གིས་ཞིང་ཁམས་དེ་བལྟ་འདོད་
ལགས་ཞུས་པས། བཅོམ་ལྡན་འདས་ཀྱི་སྐུའི་འོད་ཟེར་གྱིས་རི་ལ་སོགས་པ་
ཐམས་ཅད་མི་སྣང་པར་བྱས་ཏེ་ཀུན་དགའ་བོ་ལྟོས་ཤིག ཐལ་མོ་སྦྱོར་ལ་ཕྱག་
འཚོལ་མེ་ཏོག་གཏོར་ཅིག་ཅེས་གསུངས། ཀུན་དགའ་བོས་ཀྱང་མངོན་སུམ་དུ་
གཟིགས་པ་ཡིན་པས་རྒྱལ་བའི་བཀའ་ལ་ཡིད་ཆེས་པའི་ཚད་མར་བྱས་ཏེ་རྗེས་
དཔག་གི་བློ་ལ་མོས་པ་ཡིད་བྱེད་དགོས། ཇི་ལྟར་ཡིན་ན། རང་གི་སེམས་ཐོགས་
མེད་འདི་ནི་གསལ་སྒྲིབ་མེད་པ་ཡིན་པས་ཡིད་ཀྱི་ངོ་ལ་ཞལ་ཐང་གི་རི་མོ་སེམས་
ལ་ཤར་བ་བཞིན་དུ་བཀྲ་ལམ་མེར་གསལ་འདེབས་དགོས་པ་ཡིན། དཔེར་ན་

 འདི་ནས་བལྟས་ན་ལྷ་སའི་ཡུལ་དང་ཇོ་བོ་རིན་པོ་ཆེ་མི་མཐོང་ཡང་དེ་མེད་པ་མིན།
དེ་མཇལ་མྱོང་མི་རྣམས་ལ་དྲིས་ན་འདི་འདྲ་བ་ཞིག་ཡིན་ཚོད་འདུག་སྙམ་པའི་
སེམས་ལ་གསལ་ཆོག་པ་བཞིན་ནོ། །མིག་གིས་མི་མཐོང་སར་སེམས་ཀྱིས་མཐོང་།
སེམས་ཀྱིས་མཐོང་སར་མིག་གིས་མི་མཐོང་བ་ཡིན། བདེ་བ་ཅན་གྱི་བཀོད་པ་
རྒྱ་ཆེན་པོ་ལ་དམིགས་པས་མ་ཐེབ་ཀྱང་ངེད་ཚོའི་ཡོད་ས་འདི་དང་མི་འདྲ་བ་ཤིན་
ཏུ་བདེ་སྐྱིད་ཐམས་ཅད་དང་ལྡན་པའི་བདེ་བ་ཅན་དེ་ནི་ནུབ་ཕྱོགས་ན་ཡོད་བསམས་
ནས་དེ་ཕྱོགས་ལ་སེམས་གཏད་དེ་དགེ་བ་ཕྲན་བུ་ཙམ་ཡན་ཆད་དེ་ན་སྐྱེ་བའི་དོན་
དུ་བསྔོས་ན་དེ་ཡང་ཞིང་ཁམས་གསལ་འདེབས་ཡིན། ཞིང་སྦྱོང་གི་སྨོན་ལམ་ཡང་
དེ་ཡིན་ཏེ། བཟང་སྤྱོད་ལས། ཕྱོགས་བཅུའི་ག་ལའི་ཞིང་རྣམས་ཇི་སྙེད་པ། །དེ་
དག་རྒྱ་ཆེན་ཡོངས་སུ་དག་པར་འགྱུར། །ཞེས་རང་སྟོབས་ཀྱིས་ཞིང་དག་པར་སྦྱོང་
བའི་སྨོན་ལམ་དང་། འདི་སངས་རྒྱས་གཞན་གྱིས་སྦྱངས་ཟིན་པའི་ཞིང་ཁམས་ལ་
འདུན་པ་གཏད་ནས་ཚོགས་བསགས་ན་དེར་སྐྱེ་བའི་ཕྱིར་རོ། །དེ་ལྟར་དུ་རྗེ་ཙོང་
ཁ་པ་ཆེན་པོའི་ཞིང་མཆོག་སྒོ་འབྱེད་སོགས་མཁས་པའི་གསུང་ཐམས་ཅད་འདི་
དང་མཐུན་པ་ཡིན་ནོ། །་
གཉིས་པ་བརྟེན་པ་སངས་རྒྱས་འཁོར་དང་བཅས་པ་ཡིད་ལ་བྱ་བ་ལ། དང་
པོ་གཙོ་བོ་ཡིད་ལ་བྱ་བ་ནི། ཞིང་ཁམས་བདེ་བ་ཅན་དེ་ན་ཆགས་སོགས་ཉོན་
མོངས་པ་ཐམས་ཅད་བཅོམ་པ་དང་ཡེ་ཤེས་ལྔ་དང་ལྡན་པ་དང་། བདུད་བཞིའི་
དགྲ་ལས་རྒྱལ་བ་ཡིན་པས་བཅོམ་ལྡན་འདས་རྒྱལ་བ་མགོན་པོ་འོད་དཔག་ཏུ་
མེད་པ་བཞུགས་ཏེ། ཕྱོགས་བཅུའི་ཞིང་ཁམས་རབ་འབྱམས་རྣམས་སུ་སངས་

 རྒྱུས་དེའི་སྐུའི་འོད་ཀྱིས་སྣང་བར་མཛད་པ་ནི་འོད་དཔག་ཏུ་མེད་པ་དང་། སྣང་
བ་དཔག་ཏུ་མེད་པ་དང་། འོད་ཐུག་པ་མེད་པ་སོགས་ཡིན་པས་ན་འོད་དཔག་
མེད་དང༌། སྐུ་ཚེ་བགྲང་ལས་འདས་པས་ན་ཚེ་དཔག་མེད་ཅེས་མཚན་གསོལ་
བའང་ཡིན་ནོ། །དེ་ནི་སྐུའི་ངོ་བོའི་ཡོན་ཏན་ཡིན། སྐུའི་རྣམ་པ་ཅི་འདྲ་ཡིན་ན།
འགྲོ་ལ་རྗེས་སུ་ཆགས་པའི་རྟགས་དཔེར་ན་པདྨ་རཱ་གའི་ལྷུན་པོ་ལ་ཉི་མ་ཤར་
བ་ལྟ་བུའི་མདོག་ཅན་གཟི་བརྗིད་རབ་ཏུ་འབར་བ། བསོད་ནམས་ཆེན་པོ་མང་
པོ་ལས་བྱུང་བའི་དབུ་ལ་གཙུག་ཏོར་ལྟར་མི་མངོན་པ་ནི། དབུའི་སྟེང་ན་ཤ་དང་
རུས་པ་ཏོག་བརྩེགས་པའི་རྣམ་པ་ཐད་ཀ་ནས་མཇལ་ན་མ་གཏོགས་རྩེ་མོ་ནི་སུས་
ཀྱང་མཐོང་མི་ནུས་པའོ། །ཞབས་གཉིས་ཀྱི་མཐིལ་ལ་འཁོར་ལོ་རྩིབས་བརྒྱད་
ཀྱི་རི་མོ་འབུར་དོད་དུ་ཡོད་པ་དང་། མཚན་བཟང་དེ་གཉིས་ཀྱི་ཐོག་ཐས་བསྡུས་
པ་ནི་དཔྲལ་བའི་མཛོད་སྤུ་གཡས་སུ་འཁྱིལ་བ་ལ་སོགས་བསོད་ནམས་ཅན་གྱི་
སྐྱེས་བུ་ཆེན་པོ་ཤེས་བྱེད་དམ་མཚོན་བྱེད་ཡིན་པས་ན་དགེ་མཚན་བཟང་པོ་སུམ་
ཅུ་སོ་གཉིས་དང་། སྐྱེས་བུ་དམ་པའི་ནང་གི་ཡོན་ཏན་ཐམས་ཅད་ཤེས་བྱེད་དཔེ་
རུ་ཤར་བ་བཞིན་གཟུགས་དང་འདྲ་བ། སེན་མོ་ཟངས་ཀྱི་མདོག་ལྟ་བུ་ལ་སོགས་
པ་དཔེ་བྱད་བཟང་པོ་བརྒྱད་ཅུས་སྤྲས་ཤིང་བརྒྱན་པ་སྟེ། མཚན་བཟང་རྣམས་
གཙོ་བོ་རགས་པ་དང་དཔེ་བྱད་རྣམས་ཕྲ་བ་ཡིན་ནོ། །ཆོས་སྐུ་སྤྲོས་བྲལ་ཉག་
གཅིག་མཚོན་པའི་རྟགས་ཞལ་གཅིག ཐབས་ཤེས་རབ་གཉིས་མཚོན་པའི་རྟགས་
ཕྱུག་གཉིས་ཐབས་ཤེས་དབྱེར་མེད་ཀྱི་མཉམ་བཞག་མཛད་པ། འགྲོ་བ་ཐམས་
ཅད་ཟབ་དང་རྒྱ་ཆེ་བའི་ཆོས་ཀྱིས་ཚིམ་པར་མཛད་པའི་རྟགས་ལྷུང་བཟེད་བདུད་

 རྩིས་གང་བ་མཉམ་བཞག་གི་སྟེང་ན་འཛིན་པ། འགྲོ་བ་རྣམས་དང་པོ་ཆོས་འདུལ་
བ་ལ་བཀོད་པའི་རྟགས་རབ་བྱུང་གི་ཆས་བླ་གོས་ནི་སྟོད་དུ་མནབས་པའི་གོས་
སྔོན་པོ། སྣམ་སྦྱར་ཡང་སྟོད་དུ་མནབས་པའི་གོས་དམར་པོ། མཐང་གོས་ནི་སྐུ་
སྨད་དུ་མནབས་པའི་གོས་དམར་སེར་ཏེ་ཆོས་གོས་རྣམ་པ་དེ་གསུམ་སྐུ་ལ་གསོལ་
ཞིང་འཁོར་འདས་མཉམ་ཉིད་ཀྱི་དོན་ལས་མི་གཡོ་བའི་རྟགས་ཞབས་གཉིས་རྡོ་
རྗེའི་སྐྱིལ་ཀྲུང་གིས་བཞུགས་པའི་གདན་ཁྲི་ནི་རྒྱུད་དང་སྔགས་ཆོག་རྣམ་དང་ཀ
དམ་པ་རིན་པོ་ཆེ་ལ་སོགས་པའི་གཟིགས་སྣང་ལྟར་རྨ་བྱ་ཆེན་པོ་རི་རབ་ཙམ་
བརྒྱད་དང་ཆུང་བ་གྲངས་མེད་པས་བཏེགས་པའི་རིན་པོ་ཆེའི་ཁྲིའི་སྟེང་དུ་ཁ་དོག་
སྣ་ཚོགས་པའི་པདྨ་འདབ་མ་སྟོང་དང་ལྡན་པའི་སྟེང་ནི་ཟླ་བའི་དཀྱིལ་འཁོར་ཉ་
གང་བའི་གདན་གྱི་སྟེང་དུ་བྱང་ཆུབ་ཀྱི་ཤིང་རིན་པོ་ཆེ་པདྨོ་རྣམ་པར་སྣང་བ་ཞེས་
བྱ་བ་མཐོ་ཁྱད་དཔག་ཚད་སྟོང་དྲུག་བརྒྱ་ཡོད་པ་དང་། རྩ་བའི་ཕྲ་སྦོམ་དཔག་
ཚད་ལྔ་བརྒྱ་ཡོད་པ། ཡལ་ག་དང་ལོ་མས་དཔག་ཚད་བརྒྱད་བརྒྱ་ཚུན་ཆད་ཁེབས་
པ་མེ་ཏོག་དང་འབྲས་བུ་ཕུན་སུམ་ཚོགས་པས་བརྒྱན་པ། ཟླ་བ་ལྟར་སྣང་བའི་
ནོར་བུ་དང་། བརྒྱ་བྱིན་གྱིས་ཐོགས་པའི་ནོར་བུ་དང་། ཡིད་བཞིན་གྱི་ནོར་བུ་
སོགས་དང་། རིན་པོ་ཆེའི་ཆུན་པོ་དང་རྒྱན་ཕྲེང་། གསེར་དང་མུ་ཏིག་རིན་པོ་ཆེའི་
དྲ་བ། །དྲིལ་བུ་གཡེར་ཁ་སོགས་ཀྱིས་བརྒྱན་པ། ཤིང་དེ་མཐོང་བ་ཙམ་གྱིས་བུང་
ཆུབ་ཀྱི་བར་དུ་མིག་གི་ནད་མི་འབྱུང་། ཤིང་དེའི་སྒྲ་ཐོས་པས་རྣ་ནད་ཀྱིས་མི་ཐེབ།
མྱོང་ན་ལྕེ་ནད་ཀྱིས་མི་ཐེབ། གྲིབ་མ་ལུས་ལ་ཕོག་པས་ལུས་ནད་ཀྱིས་མི་ཐེབ།
ཤིང་དེ་ཡིད་ལ་དྲན་ན་ཏིང་ངེ་འཛིན་ཤུགས་ཀྱིས་སྐྱེ་བ་དང་། ཤིང་དེ་མཐོང་ནས་

 བྱང་ཆུབ་ལས་ཕྱིར་མི་ལྡོག་པ་ལ་སོགས་པའི་ཡོན་ཏན་མཐའ་མེད་པ་དང་ལྡན་
པའི་བྱང་ཆུབ་ཀྱི་ཤིང་དེ་ལ་སྐུའི་རྒྱབ་བརྟེན་པར་མཛད་དེ་བཞུགས་ཡོད་པར་
སྒོམ་པ་ནི་སྐུའི་རྣམ་པ་ཡིད་ལ་བྱ་བ་ཡིན་ནོ། །མདོ་ལས་གདན་ཁྲི་སོགས་དངོས་
སུ་མ་གསུངས་པ་དང་། བྱང་ཆུབ་ཀྱི་ཤིང་གི་ཚད་སོགས་ཅུང་ཟད་མི་འདྲ་བ་ནི་
རྒྱལ་བའི་སྤྱོད་ཡུལ་བསམ་གྱིས་མི་ཁྱབ་པ་དང་། སེམས་ཅན་རང་རང་གི་བསོད་
ནམས་ཆེ་ཆུང་ལས་གསུངས་ཚུལ་དང་མཐོང་ཚུལ་ཡང་མི་འདྲ་བ་ཡིན་ནོ། །ཐུགས་
ཀྱི་ཡོན་ཏན་ཡིད་ལ་བྱ་བ་ནི། འོད་དཔག་མེད་ཀྱི་ཐུགས་ཐུགས་རྗེ་ཆེན་པོ་ཡེ་ཤེས་
ཀྱི་སྤྱན་གྱིས་རྒྱང་རིང་པོ་བདེ་བ་ཅན་ནས་བདག་ལ་ངེས་པར་གཟིགས་ཡོད་བསམ་
དགོས། འདུལ་བ་ལས། རིང་ན་བཞུགས་པའི་སངས་རྒྱས་ཀྱིས། །ཤེས་རབ་མིག་
ནི་རྣམ་སྦྱོང་བ། །གང་ལ་དེ་འདྲའི་གསོས་མངའ་བ། །སྨན་པའི་མཆོག་ལ་ཕྱག་
འཚལ་ལོ། །ཞེས་གསུངས། རང་ལ་དད་པ་ཡོད་ན་སངས་རྒྱས་ཀྱི་གཟིགས་པ་
ལ་ཉེ་རིང་མེད་དེ། དཔེར་ན་ཉི་མ་ནམ་མཁའ་མཐོན་པོ་ན་ཡོད་ཀྱང་འོད་འདི་ན་
ཤར་བ་བཞིན་ནོ། །ལར་རྫོགས་པའི་སངས་རྒྱས་ལ་རྟག་པ་རྒྱུན་གྱི་ཐུགས་རྗེ་
ཡོད་པས་རང་གིས་གསོལ་བ་བཏབ་རུང་མ་བཏབ་རུང་ཐུགས་རྗེའི་གཟིགས་པས་
ཁྱབ་ཡོད་ཀྱང་། བསྐུལ་ཞིང་གསོལ་བ་འདེབས་པའི་ཐུགས་རྗེ་དད་པ་དང་གསོལ་
འདེབས་ཀྱིས་སྒོ་མ་ཕྱེས་ན་བྱིན་རླབས་ཀྱི་སྣང་བ་མཐོང་རྒྱུ་མེད་ལ། དཔེར་ན་
ཁང་པའི་ཕྱི་རྒྱབ་ན་ཉི་མ་རྟག་ཏུ་ཤར་ཡང་སྒོ་སྐར་ཁུང་མེད་ན་ནང་དུ་ཉི་འོད་མི་
འབྱུང་བ་བཞིན་ནོ། །གདུལ་བྱ་རྐྱེན་དང་ཕྲད་པའི་ཐུགས་རྗེ་ཚོགས་བསག་སྒྲིབ་
སྦྱོང་གིས་རྒྱུད་དག་པར་མ་བྱས་ན་སངས་རྒྱས་དངོས་སུ་མཐོང་མི་ནུས་ལ། དཔེར་

 ན་མེ་ལོང་དག་པར་མ་ཕྱིས་ན་གཟུགས་བརྙན་མི་འཆར་བ་བཞིན་ནོ། །འཁོར་གྱི་
གཙོ་བོ་ཡིད་ལ་བྱ་བ་ནི། འོད་དཔག་མེད་ཀྱི་སྐུའི་གཡས་སུ་བྱང་ཆུབ་སེམས་
དཔའ་འཕགས་པ་སྤྱན་རས་གཟིགས་དབང་ཕྱུག་འཁོར་བ་ན་གནས་ཀྱང་འཁོར་
བའི་སྐྱོན་གྱིས་མ་གོས་པའི་རྟགས་སྐུ་མདོག་དཀར་པོ་ཞལ་གཅིག་ཕྱག་གཉིས་
ལོངས་སྤྱོད་རྫོགས་པའི་ཆས་རྒྱན་སྣ་ཚོགས་ཀྱི་བརྒྱན་པ། ཕྱག་གཡོན་པ་དཀོན་
མཆོག་གསུམ་མཚོན་གྱི་ཕྱག་རྒྱུས་སྙིང་རྗེ་པད་དཀར་ལྟ་བུས་འགྲོ་ལ་རྗེས་སུ་བརྩེ་
བའི་རྟགས་འདབ་དྲུག་པདྨ་དཀར་པོའི་ཡུ་བ་ཐུགས་ཀར་འཛིན་པ། ཐོས་དོན་
རྒྱུད་ལ་འབྱོངས་ཤིང་མཁྱེན་བརྩེ་ནུས་པ་རྒྱས་པའི་རྟགས་སུ་སྙན་གྱི་ཐད་ཀར་
པདྨ་ཁ་ཕྱེ་བ། སྐུ་གཡོན་དུ་བྱང་ཆུབ་སེམས་དཔའ་མཐུ་ཆེན་ཐོབ་སྟེ་ཕྱག་ན་རྡོ་
རྗེ་ཆོས་ཉིད་མི་འགྱུར་བའི་རྟགས་སྐུ་མདོག་སྔོན་པོ་ཞལ་གཅིག་ཕྱག་གཉིས་ལོངས་
སྐུའི་ཆས་ཅན། རྒྱལ་བ་ཐམས་ཅད་ཀྱི་གསང་གསུམ་ནུས་པའི་དབང་བསྐུར་བའི་
རྟགས་གསེར་གྱི་རྡོ་རྗེས་མཚན་པའི་པདྨ་ཕྱག་གཡོན་དཀོན་མཆོག་གི་ཕྱག་རྒྱུས་
ཐུགས་ཀར་འཛིན་པ། འཁོར་སེམས་དཔའ་ཆེན་པོ་དེ་གཉིས་ཀྱི་ཕྱག་གཡས་པ་
གཉིས་སྐྱབས་སྦྱིན་གྱི་ཕྱག་རྒྱ་བདག་ལ་བསྟན་པ་ནི། སེམས་ཅན་ཐམས་ཅད་
ཀྱིས་གསོལ་བ་ཐོབ་དང་ཁམས་གསུམ་འཁོར་བའི་སྡུག་བསྔལ་ལ་སྐྲག་མི་དགོས་
པར་མི་འཇིགས་པ་སྐྱབས་ཀྱི་སྦྱིན་པ་བྱེད་དོ་ཞེས་པའི་བརྡ་ཡིན་ནོ། །འདིར་སྐྱབས་
སྦྱིན་གྱི་ཕྱག་རྒྱུ་ནི་ཕྱག་གཡས་པ་སྐུའི་ལྟ་ཟུར་ནས་བརྐྱངས་ཏེ་ཕྱག་དབང་འཇོག་
སྟངས་བྱས་པ་དང་། དཀོན་མཆོག་གི་ཕྱག་རྒྱ་ནི་ཕྱག་གཡོན་པ་ཐུགས་ཀ་ན་མཐེབ་
མཛུབ་རྩེ་སྦྱར་བས་པདྨའི་ཡུ་བ་ནས་བཟུང་སོར་མོ་གཞན་གསུམ་གྱེན་དུ་བསྒྲེང་
 

པ་ལ་ཟེར་བ་ཡིན་ནོ། །བྱང་ཆུབ་སེམས་དཔའ་རྣམས་ནི་འགྲོ་དོན་ལ་སྐད་ཅིག་
ཀྱང་གཡེལ་བ་མེད་ཅིང་ལམ་ཞུགས་ཡིན་པའི་ཚུལ་སྟོན་པས་ན་བྱང་སེམས་དེ་
གཉིས་སྐུ་བཞེངས་པའི་སྟབས་སུ་གནས་སོ། །
དེ་ལྟར་འོད་དཔག་མེད་དང་འཁོར་སེམས་དཔའ་ཆེན་པོ་གཉིས་ཏེ་གཙོ་བོ་དེ་
གསུམ་པོ་ནི་དཔེར་ན་རིའི་རྒྱལ་པོ་རི་རབ་ལྷུན་པོ་གཞན་ཐམས་ཅད་ལས་ཁྱད་
པར་དུ་འཕགས་པ་བཞིན་དུ་སྐུ་མཚན་དཔེའི་ཡོན་ཏན་ལྷང་ངེར་གསལ་བ་ནི་འོད་
དཔག་མེད་ནི་པདྨ་རཱ་གཱའི་ལྷུན་པོ་ལ་ཉི་མ་ཤར་བ་ལྟ་བུ་དམར་ལྷང་ངེ་། སྤྱན་རས་
གཟིགས་ནི་གངས་རིའི་ལྷུན་པོ་ལ་ཉི་མ་ཤར་བ་ལྟ་བུ་དཀར་ལྷང་ངེ་། མཐུ་ཆེན་
ཐོབ་ནི་བཻཌཱུརྨའི་ལྷུན་པོ་ལ་ཉི་མ་ཤར་བ་ལྟ་བུ་སྔོ་ལྷང་ངེར་ཞིང་ཁམས་ཀུན་ཏུ་
གསལ་བ་དང་། གསུང་ཚངས་དབྱངས་ཡན་ལག་དྲུག་ཅུའི་རང་བཞིན་དུ་ལྷན་
ནེར་སྣང་བ་ནི་ཞིང་ཁམས་ཀུན་ཏུ་སྙན་པའི་དབྱངས་ཀྱིས་ཁྱབ་པའོ། །ཐུགས་ནི་
བྱམས་པ་སྙིང་རྗེའི་ཡེ་ཤེས་འོད་གསལ་ཆེན་པོའི་རང་བཞིན་ལ་རྟག་ཏུ་ལྷམ་མེར་
བཞུགས་པའོ། །འཁོར་གཞན་ཡིད་ལ་བྱ་བ་ནི། ཕྱིར་མི་ལྡོག་པ་སྐྱེ་བ་གཅིག་
གིས་ཐོགས་པའི་བྱུང་ཆུབ་སེམས་དཔའི་དགེ་སློང་བྱེ་བ་འབུམ་གྱི་འཁོར་དང་།
བྱང་ཆུབ་ཆེན་པོར་འགྱུར་བའི་ཉན་ཐོས་དགྲ་བཅོམ་པའི་འཁོར་ཡང་གྲངས་མེད་
པ་ཡོད་དོ། །འདིར་བྱེ་བ་འབུམ་ཞེས་པ་མང་མཐའ་བཟུང་བའི་ཚིག་སྟེ་ཤིན་ཏུ་
མང་བའི་དོན་ཡིན་གྱི་དེ་ཙམ་ལས་མེད་པའི་དོན་མིན་ཏེ། འོད་མདོ་ལས། འོད་
དཔག་མེད་ཀྱི་འོད་དང་སྐུ་ཚེ་དང་འཁོར་དང་བདེ་བ་ཅན་གྱི་བདེ་བའི་རྒྱུ་དང་ཡོན་
ཏན་གྱི་ཚོགས་རྣམས་རྒྱས་པར་ནི་སངས་རྒྱུས་མང་པོས་བསྐལ་པར་བརྗོད་ཀྱང་

 མཐའ་རྟོགས་པར་མི་འགྱུར་བ་དང་། དཔེར་ན་དགེ་སློང་མོའུ་འགལ་གྱི་བུ་ཆེན་
པོ་རྫུ་འཕྲུལ་ལ་དབང་ཐོབ་པ་དེ་འདོད་ན་སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་ན་སྐར་མའི་གཟུགས་ཇི་སྙེད་ཡོད་པ་དེ་དག་ཐམས་ཅད་ཉིན་ཞག་
གཅིག་གིས་བགྲང་ན་དེ་ལྟ་བུའི་རྣམ་པའི་རྫུ་འཕྲུལ་དང་ལྡན་པ་བྱེ་བ་ཕྲག་བརྒྱ་
སྟོང་ཡོད་པར་གྱུར་ལ། བྱ་བ་གཞན་ཅི་ཡང་མི་བྱེད་པར་ལོ་བྱེ་བ་ཁྲག་ཁྲིག་བརྒྱ་
སྟོང་དུ་དེ་བཞིན་གཤེགས་པ་འོད་དཔག་མེད་ཀྱི་ཉན་ཐོས་འདུས་པ་དང་པོ་དེ་
བགྲང་ཡང་དེ་དག་གི་བརྒྱའི་ཆ་ཙམ་ཡང་བགྲང་བར་མི་ནུས་སོ། །ཞེས་གསུངས་
སོ༑ ༑འཁོར་དེ་དག་ཀུན་ཀྱང་ཐ་དད་མེད་པར་གསེར་གྱི་མདོག་དང་ལྡན་ཞིང་
མཚན་བཟང་པོ་སུམ་ཅུ་སོ་གཉིས་དང་། དཔེ་བྱད་བཟང་པོ་བརྒྱད་ཅུས་བརྒྱན་
པ༑ ཆོས་གོས་རྣམ་པ་གསུམ་གསོལ་ཞིང་ནང་སྔ་མོ་རྒྱ་མཚོ་ལ་ཉི་འོད་ཕོག་པ་
ལྟར་སེར་ལྟེམ་མེར་བཞུགས་ཡོད་པར་བསམ་པའོ། །
དེ་ལྟ་བུའི་ཞིང་ཁམས་གསལ་འདེབས་དང་སངས་རྒྱས་ཡིད་བྱེད་ནི་གལ་ཆེ་
བ་ཡིན་ཏེ། དཀོན་མཆོག་གསུམ་རྗེས་སུ་དྲན་པའང་དེ་ཡིན་ལ། ཁ་ནུབ་ཕྱོགས་
སུ་འཁོར་ནས་བདེ་བ་ཅན་དེ་མདུན་བསྐྱེད་ཀྱི་ཚུལ་དུ་བསྒོམས་ན་བསྐྱེད་རིམ་དང་
འདྲ། འོན་ཀྱང་བསྐྱེད་རིམ་ལ་ནི་ལྷ་གདོས་བཅས་ཅན་སོགས་བསྒོམ་ཞིང་རྣམ་
དག་དྲན་པ་མེད་ན་གྱ་ནོམ་ལྷར་ཞེན་གྱི་རྟོག་པ་ཞེས་བསྐྱེད་རིམ་གྱི་སྒྲིབ་པ་ཡིན་
ལ༑ བདེ་བ་ཅན་ནི་མ་བྲིས་རང་བྱུང་གི་དཀྱིལ་འཁོར་ཡིན་ཞིང་འོད་དཔག་མེད་
སྒོམ་པའང་དད་པས་སངས་རྒྱས་ཡིད་བྱེད་ཙམ་ཡིན་པས། རས་བྲིས་ལྟ་བུ་ལེབ་
ལེབ་དང་། བླུགས་སྐུ་ལྟ་བུ་ལྡིར་ལྡིར་སོགས་ཇི་འདྲ་ཞིག་ཀྱང་གསལ་འདེབས་

 ཆོག་པ་ཡིན་གསུངས། འོད་དཔག་མེད་ནི་ད་ལྟར་གཟུགས་སྐུ་མངོན་སུམ་བཞུགས་
པ་ཡིན་པས་འདིའི་སྐབས་སུ་ནི་སྤྱན་དྲངས་བཞུགས་གསོལ་གཤེགས་གསོལ་ཅི་
ཡང་མི་དགོས་ཉིན་མཚན་ཀུན་ཏུ་མི་བརྗེད་པ་གནད་ཆེ་བ་ཡིན། ཁྱིམ་པ་ཕོ་མོ་
རྣམས་ཀྱིས་དང་པོ་བདེ་སྨོན་ཁྲིད་དུས་སུ་ཉན་པས་ཨེ་གོ་བལྟ། མ་གོ་ན་བདེ་ཆེན་
ཞལ་ཐང་གི་སྟེང་ནས་ངོ་སྤྲད་ལ་རང་གིས་ཞིབ་ཆར་བལྟས་ནས་མིག་བཙུམས་ལ་
དེ་འདྲའི་རྣམ་པ་བློ་ལ་ཨེ་འཆར་བལྟ། བློ་ལ་ཤར་ཚེ་ཡང་ནས་ཡང་དུ་སེམས་ལ་
གསལ་འདེབས་བྱས་ན། རང་ཤུགས་ཀྱིས་སེམས་ལ་འཆར་ཐུབ་པ་འོང་བ་ཡིན།།
ཉིན་པར་མ་བརྗེད་པར་ཡིད་ལ་འཆར་ན་མཚན་རྨི་ལམ་རྨིས་ཤིང་རྨི་ལམ་སྐྲག་མོ་
རྨིས་པ་དང་གསོལ་འདེབས་བྱེད་པར་དྲན་པ་ཡིན། དེ་དྲན་ན་འཆི་ཁ་དང་བར་
དོའི་འཇིགས་སྐྲག་འཆར་ཚེ་དྲན་པ་ཡིན་ནོ། །གལ་སྲིད་ཁྱིམ་པ་ཕོ་མོ་རྣམས་ཀྱིས་
འོད་དཔག་མེད་གཙོ་འཁོར་དང་ཞིང་ཁམས་ཀྱི་བཀོད་པ་སོགས་གསལ་པོར་ཤེས་
མ་ཐུབ་ཀྱང་། བདེ་བ་ཅན་ནི་ནུབ་ཕྱོགས་ན་ཡོད་འོད་དཔག་མེད་འཁོར་དང་
བཅས་པ་དེ་ན་བཞུགས་ཡོད་ང་ལ་གཟིགས་ཡོད་ང་རང་ཤི་མ་ཐག་ཏུ་དེ་ནི་འགྲོའོ་
བསམས་ནས་འདུན་པ་གཏད། བདེ་བ་ཅན་དང་འོད་དཔག་མེད་ཀྱི་མཚན་དེ་
སེམས་ལ་བཟུང་བ་དང་ཁ་འདོན་བྱ་བ་དང་དད་པ་བརྟན་པོར་གྱིས་དང་དེ་ཙམ་
གྱིས་ཀྱང་བདེ་བ་ཅན་དུ་སྐྱེ་བའི་རྒྱུ་དང་པོའི་གོ་ཆོད་པ་ཡིན་ནོ། །ཟླ་སྟོད་ཕྱོགས་
ཀྱི་རྒད་པོ་དད་པ་ཅན་ཞིག་གིས་འོད་དཔག་ལ་གསོལ་འདེབས་དང་བདེ་སྨོན་མང་
པོ་བཏོན་ཡང་འོད་དཔག་མེད་སྔོ་སྐུ་ཨོས་ཡིན་ཟེར་བ་བཞིན་རྣམ་པ་གསལ་མ་
ཤེས་ཀྱང་དད་པའི་སྟོབས་ཀྱིས་ཤི་ཁར་འོད་དཔག་མེད་འཁོར་དང་བཅས་པ་བྱོན་

 ནས་རྒད་པོ་བདེ་བ་ཅན་དུ་ཁྲིད་པའི་ལོ་རྒྱུས་མངོན་སུམ་ཡོད་འདུག ཡང་གནའ་
རྒན་མོ་དད་པ་ཆེན་པོ་ཅན་ཞིག་གིས་མ་ཎི་དུང་གསུམ་སྒྲོལ་མ་འབུམ་ཐེར་བཏོན་
པས་ནུབ་རེར་རྨི་ལམ་ན་བུད་མེད་མི་འདྲ་བ་ཞིག་གིས་གོས་སྔོན་པོ་རེ་བྱིན་པ་
དང༌། ནུབ་རེར་མི་དཀར་པོ་ཐོར་ཅོག་ཅན་རེས་ཤེལ་ཕྲེང་རེ་བྱིན་པ་རྨིས་སོ། །
རྒན་མོ་དེས་ལྷ་དེ་གཉིས་ཀྱི་སྐུ་མདོག་ཕྱག་མཚན་ཅི་ཡང་བསྒོམ་མི་ཤེས་ཀྱང་ལྷ་
དེ་གཉིས་ཀྱི་མཚན་སེམས་ལ་བཟུང་ནས་དད་པ་སྐྱེས་ཤིང་བསྙེན་པ་བཟླས་པ་
ཙམ་གྱིས་དངོས་གྲུབ་ཐོབ་པ་ཡིན། དེས་ན་རྫོགས་པའི་སངས་རྒྱས་ཀྱི་སྐུ་མིག་
གིས་མཐོང་བ་དང་། མཚན་རྣ་བས་ཐོས་པ་དང་། སངས་རྒྱས་འོད་དཔག་མེད་
མཁྱེན་བསམ་པ་ཙམ་ཡིད་ལ་དྲན་པ་དང་། སྐུ་གཟུགས་ལ་ལག་པས་རེག་པ་
སོགས་གང་ཡིན་ཀྱང་ཐར་པའི་རྒྱུ་ལ་མི་འགྲོ་བ་མེད་པས། སྐུ་གསལ་རུང་མ་
གསལ་རུང་མཚན་དེ་མ་བརྗེད་ཅིག །བཅོམ་ལྡན་འདས་ཀྱིས་ཀྱང་། ཆོས་རྣམས་
ཐམས་ཅད་རྐྱེན་བཞིན་ཏེ། །འདུན་པའི་རྩེ་ལ་རབ་ཏུ་གནས། ཞེས་དང་། ཡང་ན་
བླུན་པོ་དད་པ་བརྟན། །དེ་ལ་སྦྱོར་བའི་དངོས་གྲུབ་ཉེ། །ཞེས་དང་། གང་ཞིག་
སངས་རྒྱས་ཡིད་བྱེད་པ། །དེ་ཡི་མདུན་ན་ཐུབ་པ་བཞུགས། །དབང་བསྐུར་བྱིན་
གྱིས་རློབ་པར་འགྱུར། །ཞེས་དང་། མདོ་ཏིང་འཛིན་རྒྱལ་པོ་ལས། ཐུབ་པའི་སྐུ་
ནི་མཚན་གྱིས་རབ་བརྒྱན་པ། །འཆག་ཅིང་འདུག་དང་འགྲེང་དང་ཉལ་བ་ན། །
གང་ཞིག་ཐུབ་པའི་དབང་པོ་དྲན་བྱེད་པ། །དེ་ཡི་མདུན་ན་རྟག་ཏུ་སྟོན་པ་བཞུགས།།
ཅེས་གསུངས་སོ། །ཨོ་རྒྱན་རིན་པོ་ཆེས། དད་པ་ཅན་ལ་པད་འབྱུང་སྒོ་ཉལ་
ཡོད། །ཅེས་གསུངས་པ་ཡིན། དེས་ན་རང་གིས་འོད་དཔག་མེད་ལ་ཕྱག་འཚལ་
 

 བ༑ གསོལ་འདེབས་བྱེད་པ། འོད་དཔག་མེད་མཁྱེན་སྙམ་པའི་དད་པ་སྐད་ཅིག་
ཙམ་སྐྱེས་ཀྱང་། འོད་དཔག་མེད་ཀྱི་ཡེ་ཤེས་ཀྱི་སྤུན་གྱིས་གཟིགས། ལྷའི་སྙན་
གྱིས་གསན། མངོན་ཤེས་ཀྱི་ཐུགས་ཀྱིས་དགོངས། རྫུ་འཕྲུལ་གྱི་ཞབས་ཀྱིས་
བཅགས་ཏེ་དེ་མ་ཐག་ཡུད་ཙམ་གྱིས་དེར་བྱོན་ནས་བྱིན་གྱིས་རློབ་པ་ཡིན། དཔེར་
ན་མི་ལོང་བ་ཞིག་གི་དྲུང་ན་མིག་ལྡན་གྱི་སྐྱེས་བུ་ཡོད་པ་བཞིན་རང་གིས་མ་མཐོང་
ཡང་སངས་རྒྱས་ཀྱིས་རྟག་ཏུ་གཟིགས་ཡོད་པ་ཡིན་ནོ། །སངས་རྒྱས་ཡིད་བྱེད་
ཁོ་ནས་ཀྱང་བདེ་བ་ཅན་དུ་སྐྱེ་ཐུབ་སྟེ། འོད་མདོ་ལས། འོད་དཔག་མེད་ཀྱི་མཚན་
ཐོས་ནས་དེ་ཞག་བདུན་དུ་དད་པ་རྩེ་གཅིག་པའི་སེམས་ཀྱིས་ཡིད་ལ་བྱེད་དེ་
བསྒོམས་ན་འཆི་བའི་དུས་ཀྱི་ཚེ་སངས་རྒྱས་ལ་དད་པའི་སེམས་ཀྱིས་ཤི་ནས་འོད་
དཔག་མེད་འཁོར་བཅས་མཐོང་སྟེ་དེའི་ཞིང་དེར་སྐྱེ་བར་གསུངས་སོ། །སྔོན་ཁྱིམ་
བདག་མགོན་མེད་ཟས་སྦྱིན་གྱི་བུ་མོ་ཞིག་མཐའ་འཁོབ་ཀྱི་རྒྱལ་པོ་ཞིག་ལ་བྱིན་
པ་དང་། དེ་ན་མུ་སྟེགས་པ་མ་གཏོགས་མཆོད་གནས་བཟང་པོ་མེད་པས། བུ་
མོ་དེས་རྫོགས་པའི་སངས་རྒྱས་ཡིད་ལ་བྱས་ཏེ་ཁ་མཉན་ཡོད་དུ་འཁོར་ནས་གསོལ་
བ་བཏབ་པ་ལས་རྫོགས་པའི་སངས་རྒྱས་འཁོར་དང་བཅས་པ་སྐད་ཅིག་གིས་དེར་
བྱོན་པ་དང་། ཀོང་པོའི་ཇོ་བོ་འབེན་ཞེས་གླེན་པ་དོད་པ་ཅན་ཞིག་གིས་ལྷ་སའི་ཇོ་
བོ་རིན་པོ་ཆེ་ཁྱིམ་ཕེབ་ཞུས་པས་དངོས་སུ་བྱོན་རྒྱུ་ཡོད་པ་ལྟ་བུ་ཡིན་པས་དད་པའི་
སྒོ་ནས་སངས་རྒྱས་ཡིད་ལ་བྱ་བ་འདི་དང་པོ་གལ་ཆེ་བ་ཡིན། འདི་མན་ཆད་ཀྱི་
ཚོགས་བསགས་སྒྲིབ་སྦྱོང་གི་རྟེན་དང་། སེམས་བསྐྱེད་དང་སྨོན་ལམ་འགྲུབ་པའི་
འགལ་རྐྱེན་སེལ་ཞིང་མཐུན་རྐྱེན་འགྲུབ་པའི་དཔང་པོའང་ཡིན་ནོ། །

 དེ་ལྟར་དུ་ནུབ་ཕྱོགས་བདེ་བ་ཅན་ན་མགོན་པོ་འོད་དཔག་མེད་འཁོར་དང་
བཅས་པ་རང་གིས་མངོན་སུམ་དུ་མཐོང་བ་བཞིན་གསལ་ཐོབ་ལ། སེམས་གཞན་
དུ་མ་ཡེངས་པའི་ངང་ནས་ཚིག་འདི་ཡང་ཐོན་ཅིག་ཅེས་བསྐུལ་ཏེ། ཨེ་མ་ཧོ། འདི་
ནས་ཉི་མ་སོགས་ནས་སེར་ལྟེམ་མེ། ཞེས་པའི་བར་དལ་བུས་ཚིག་རྗེས་དོན་དྲན་
གྱིས་ལན་གཅིག་འདོན། དེ་ཡན་ཆད་ཀྱིས་བདེ་བ་ཅན་དུ་སྐྱེ་བའི་རྒྱུ་དང་པོ་ཞིང་
ཁམས་དང་དེ་བཞིན་གཤེགས་པ་དེ་རྣམ་པས་ཡང་ནས་ཡང་དུ་ཡིད་ལ་བྱ་བའི་
ཁྲིད་བཤད་ཟིན་ཏོ། །མཚན་དཔེའི་གཟུགས་སྐུ་བལྟ་བས་མི་ངོམས་པ། །འོད་
དཔག་མེད་མགོན་ཡིད་ལ་དྲན་བྱས་པས། སྐྱེ་འཆི་རྨི་ལམ་བར་དོ་ཐམས་ཅད་དུ། །
ཐུགས་རྗེའི་ལྕགས་ཀྱུས་ཟིན་པར་བྱིན་གྱིས་རློབས། །
གཉིས་པ་རྒྱུ་ཚོགས་བསགས་སྒྲིབ་སྦྱོང་ནི་དགེ་བའི་རྩ་བ་མང་པོ་སྒོ་དུ་མ་
ནས་བསགས་དགོས་ཏེ། འོག་ཏུ་འཆད་པའི་སྨོན་འཇུག་གི་སེམས་བསྐྱེད་རྒྱུད་
ལ་སྐྱེ་བ་དང་། སྨོན་ལམ་ཁྱད་པར་ཅན་འདེབས་པ་དེ་འགྲུབ་བྱེད་ནི་རྒྱུ་བསོད་
ནམས་བསགས་པ་སྔོན་དུ་འགྲོ་བ་ཡིན་ཏེ། མདོ་རྒྱ་ཆེར་རོལ་པ་ལས། བསོད་
ནམས་ལྡན་པའི་མི་ཡིས་བསམ་པ་རྣམས་ཀྱང་འགྲུབ། །ཅེས་གསུངས། དེས་ན་
ཚོགས་བསགས་ཀྱི་སྒོ་ཐམས་ཅད་ཡན་ལག་བདུན་དུ་མ་འདུས་པ་མེད་པས་དང་
པོ་ང་རྒྱལ་གྱི་གཉེན་པོ་ཕྱག་འཚལ་བའི་ཡན་ལག་སྟེ། ང་རྒྱལ་ཅན་ནི་རི་དང་
ལྕགས་སྡོང་ལྟ་བུ་ཡིན་པས་གཞན་ལ་འདུད་པ་དང་ཕྱག་འཚལ་བའི་གུས་པ་མེད་
ལ༑ ང་རྒྱལ་གྱི་ལྒང་བུ་ལ་ཡོན་ཏན་གྱི་ཆུ་མི་ཆགས་ཟེར་བ་ལྟར་ང་རྒྱལ་ཅན་ནི་
བདེ་བ་ཅན་དུ་མི་སྐྱེ་བར་མ་ཟད་ངན་སོང་དུ་འགྲོ་བ་ཡིན་ཏེ། ཞི་བ་ལྷས། ཉོན་

 མོངས་ང་རྒྱལ་གྱིས་ཁེངས་ནས། །ངན་འགྲོར་ང་རྒྱལ་གྱིས་ཁྲིད་དོ། །ཞེས་གསུངས་
སོ༑ ༑དེས་ན་ང་རྒྱལ་བཅོམ་པའི་ཕྱིར་ཕྱག་འཚལ་བ་ལ་མདོར་བསྟན་པ་ནི། རང་
ལ་མོས་གུས་ཡོད་ན་ཕྱག་འཚལ་བའི་ཡུལ་ལ་སངས་རྒྱས་ཀྱི་སྐུའི་མདུན་ན་ཡོད་
པས་ཉེ་བ་དང་འདི་ནས་བདེ་བ་ཅན་ན་བཞུགས་པའི་སངས་རྒྱས་ལྟ་བུ་རིང་བ་ལ་
ཕྱག་འཚལ་ནའང་དེ་གཉིས་ལ་ཕན་ཡོན་ཡོད་མེད་ཁྱད་པར་སྤུ་ཙམ་མེད་དེ། དད་
པ་ཡོན་ན་སངས་རྒྱས་ཐག་རིང་ན་བཞུགས་ཀྱང་ཉེ་བ་དང་འདྲ། དད་པ་མེད་ན་
སངས་རྒྱས་དྲུང་ན་བཞུགས་ཀྱང་རིང་བ་དང་འདྲ་བ་ཡིན། དཔེར་ན་ཆུ་དང་མེ་
ལོང་དྭངས་བའི་ནང་དུ་ཐག་རིང་པོའི་ཉི་མ་ལ་སོགས་པའི་གཟུགས་བརྙན་འཆར་
བ་དང་ཆུ་དང་མེ་ལོང་མི་གསལ་བའི་ནང་དུ་ཐག་ཉེ་བའི་གཟུགས་ཀྱང་མི་འཆར་
བ་བཞིན་ནོ། །རྒྱུ་མཚན་དེའི་ཕྱིར་ན་བདག་གི་སྒོ་གསུམ་ཞེས་དགེ་མི་དགེ་ཐམས་
ཅད་འབྱུང་བའི་སྒོ་ཡིན་པས་ན་ལུས་ངག་ཡིད་གསུམ་འདི་ལ་སྒོ་གསུམ་ཟེར་བ་
ཡིན་ལ། ཇི་ལྟར་གུས་ན་ཧ་ཅང་དགྱེ་རྒུར་ཆེ་བ་དང་གཡས་བལྟ་གཡོན་བལྟ་སོགས་
མིན་པས་དྲང་ཞིང་ཞི་དུལ་དང་ལྡན་པ་ནི་ལུས་གུས་པ་དང་། ངག་འཆལ་སྨྲ་བ་
སོགས་སྤངས་ཏེ་ཕྱག་འཚལ་བའི་ཚིག་དང་སངས་རྒྱས་ཀྱི་མཚན་སྒྲོགས་པ་ནི་
ངག་གུས་པ་དང༌། ཆགས་སོགས་མི་དགེ་བའི་རྣམ་རྟོག་ཐམས་ཅད་སྤངས་ཏེ་
སངས་རྒྱས་ཀྱི་ཡོན་ཏན་ལ་དགའ་སྤྲོ་དང་མོས་གུས་བྱེད་པ་ནི་ཡིད་གུས་པ་ཡིན་
པས། དེ་ལྟ་བུའི་སྒོ་གསུམ་གུས་པའི་རྣམ་འགྱུར་དང་བཅས་པས་ཕྱུག་འཚལ་ལོ། །
ཞེས་ཕྱག་འཚལ་ལུགས་བསྟན་པ་ཡིན་ནོ། །མ་གུས་པས་ཕྱག་འཚལ་བ་ནི་བསོད་
ནམས་ཟད་པའི་རྒྱུ་ཡིན་ནོ། །རྒྱས་པར་བཤད་པ་ནི། སྤྱིར་ཆོས་ཀྱི་དབྱིངས་ན་
 

 རྒྱལ་བ་ཐམས་ཅད་དབྱེར་མེད་པའི་ཕྱིར་འོད་དཔག་མེད་ཀྱི་ཐུགས་ཆོས་ཀྱི་སྐུ་ནི་
རྒྱལ་བ་ཐམས་ཅད་ཀྱི་སྤྲུལ་གཞི་ཡིན་པས། གཟུགས་སྐུ་སྣང་བ་མཐའ་ཡས་དེ་
ཡང་རིགས་ཀུན་གྱི་བདག་པོ་དང་། ཁྱད་པར་དུ་གསུང་པདྨའི་རིགས་ཀྱང་ཡིན་
པས་དེའི་ཕྱག་གཡས་པ་ན་འོད་ཟེར་དཀར་པོ་ལས་སྤྲུལ་པ་ནི་སྐྱེས་པ་ཕོ་རྒྱུད་
ཐམས་ཅད་འདུལ་བའི་ཆེད་དུ་འཕགས་པ་སྤྱན་རས་གཟིགས་དབང་ཕྱུག་དང་
དེས་ཀྱང་ལུང་སྤྲུལ་སྤྱན་རས་གཟིགས་དབང་ཕྱུག་བྱེ་བ་ཕྲག་བརྒྱ་འགྱེད་པ་ཡིན་
ཏེ། མཆོག་གི་སྤྲུལ་སྐུ་རེ་རེའི་གདུལ་ཞིང་ལ་ཞིང་ཁམས་བྱེ་བ་ཕྲག་བརྒྱ་རེ་ཡོད་
པ་ཡིན་པས་དེ་འདུལ་བྱེད་ཀྱི་སྤྲུལ་པ་ལའང་བྱེ་བ་ཕྲག་བརྒྱ་ཞེས་དེ་ཙམ་གཙོ་བོར་
སྨོས་ནས་གསུངས་པ་ཡིན་གྱིས། བྱེ་བ་ཕྲག་བརྒྱ་ཙམ་ལས་མེད་པ་མིན་ཏེ། སངས་
རྒྱས་དང་བྱང་ཆུབ་སེམས་དཔའ་ཆེན་པོ་རྣམས་ཀྱི་སྤྱོད་ཡུལ་བསམ་གྱི་མི་ཁྱབ་
པས་ན། དགེ་བའི་བཤེས་གཉེན་གྱི་ཚུལ་དང་རྒྱལ་པོ་དང་ཐ་ན་དུད་འགྲོ་ཡན་ཆད་
ཀྱི་ཚུལ་དུའང་སྤྲུལ་པ་ཡོད་པ་ཡིན་ནོ། །འོད་དཔག་མེད་ཀྱི་ཕྱག་གཡོན་པ་ནས་
འོད་ཟེར་ལྗང་གུ་ལས་སྤྲུལ་པ་ནི་ཟ་མ་མོ་རྒྱུད་ཐམས་ཅད་གདུལ་བའི་ཆེད་དུ་རྗེ་
བཙུན་འཕགས་མ་སྒྲོལ་མ་སྟེ། དེ་ལས་ཀྱང་ཡང་སྤྲུལ་སྒྲོལ་མ་བྱེ་བ་ཕྲག་བརྒྱ་ལ་
སོགས་པ་འགྱེད་པ་ཡིན་ནོ། །ཐུགས་ཀྱི་འོད་ཟེར་ཁ་དོག་ལྔ་དང་ལྡན་པ་ཞིག་ལྷོ་
ནུབ་འོ་མ་ཅན་གྱི་རྒྱུ་མཚོའི་ནང་མེ་ཏོག་པདྨའི་དབུས་སུ་ཕོག་པ་ལས་སྤྲུལ་པ་ནི།
ཞི་བས་མི་འདུལ་བ་དྲག་པོ་གདུག་པའི་ལྷ་འདྲེ་ཐམས་ཅད་འདུལ་བ་དང་། མཐའ་
འཁོབ་བོད་ཀྱི་ཡུལ་དུ་མདོ་སྔགས་ཀྱི་བསྟན་པ་ཟུང་འབྲེལ་སྤེལ་བའི་ཆེད་དུ་ཨོ་
རྒྱན་པདྨ་འབྱུང་གནས་ཡིན་ལ། དེས་ཀྱང་ཡང་སྤྲུལ་ཨོ་རྒྱན་བྱེ་བ་ཕྲག་བརྒྱུ་ལ་
 

 སོགས་པ་འགྱེད་པ་ཡིན་ནོ། །དེས་ན་དེ་ལ་སོགས་པ་ཐམས་ཅད་ཀྱི་སྤྲུལ་གཞི་
ཆོས་སྐུ་འོད་དཔག་མེད་ལ་སྒོ་གསུམ་གུས་པ་ཆེན་པོས་ཕྱག་འཚལ་ལོ། །ཞེས་
སོ༑ །དེ་ལྟའི་བླ་མ་དགེ་བའི་བཤེས་གཉེན་ཕལ་ཆེར་སྤྱན་རས་གཟིགས་སོགས་
ཀྱི་སྤྲུལ་པ་ཡིན་པས་སྤྲུལ་པ་དང་སྤྲུལ་གཞི་ལ་ངོ་བོ་ཐ་དད་མེད་ལ། དེས་ན་བླ་
མ་ཡི་དམ་སངས་རྒྱས་བྱང་སེམས་ཐམས་ཅད་ངོ་བོ་ཐ་དད་ཡིན་པའི་རྟོག་ངན་མི་
བྱེད་པར། འོད་དཔག་མེད་གཅིག་གི་ངོ་བོ་ལ་བླ་མ་ཡི་དམ་སངས་རྒྱས་བྱང་སེམས་
ཐམས་ཅད་འདུས་ཡོད་བསམས་ནས་འོད་དཔག་མེད་ཁོ་ན་ལ་ཕྱག་འཚལ་བ་དང་
མཆོད་པ་སོགས་བྱས་ན་བླ་མ་དང་དཀོན་མཆོག་གསུམ་གྱི་བྱིན་རླབས་ཐམས་ཅད་
འདུས་ཡོད་བསམས་ན་འོད་དཔག་མེད་ཁོ་ན་ལ་ཕྱག་འཚལ་བ་དང་མཆོད་པ་
སོགས་བྱས་ན་བླ་མ་དང་དཀོན་མཆོག་གསུམ་གྱི་བྱིན་རླབས་ཐམས་ཅད་རང་གིས་
ཐོབ་པའི་ཐབས་ཡིན་ཏེ། དཔེར་ན་ལུང་པ་ཁ་བརྒྱའི་ཆུ་ཐམས་ཅད་སོ་སོ་ནས་
འཐུང་དགོས་ན་དཀའ་ཡང་ཆུ་ཐམས་ཅད་ཕྱོགས་གཅིག་ཏུ་འདུས་པ་ལ་བཏུང་ན་
ཐམས་ཅད་ལས་འཐུང་བ་དང་འདྲ་བ་བཞིན་ནོ། །རྒྱ་གར་བ་ལྷ་གཅིག་གིས་
འཚེངས། བོད་ལྷ་བརྒྱས་ཕུང་ཟེར་བའང་དེ་ཡིན་ཏེ། བོད་འདི་ཐེ་ཚོམ་ཆེ་ཞིང་
དྲན་རྒྱུ་མང་བས་ལྷ་བརྒྱ་བསྒྲུབས་ཀྱང་གཅིག་མི་འགྲུབ། རྒྱ་གར་བ་ནི་བསམ་པ་
ཕྱོགས་གཅིག་པ་ཡིན་པས་ལྷ་གཅིག་བསྒྲུབས་པས་ལྷ་ཐམས་ཅད་འགྲུབ་པའི་
ཐབས་ལ་མཁས་པ་ཡིན་ནོ། །
དེས་ན་འོད་དཔག་མེད་གཅིག་པུ་སྐྱབས་གནས་ཀུན་འདུས་ཡིན་པའི་འདུ་
ཤེས་གྱིས་ལ་སྒྲུབས་དང་དེ་ལ་ཐེ་ཚོམ་མེད་ན་དེ་འགྲུབ་ངེས་པ་ཡིན་ལ། དེ་འགྲུབ་

 ན་ཐམས་ཅད་ཀྱང་འགྲུབ་པ་ཡིན་ཏེ། རྒྱལ་བ་གཅིག་བསྒྲུབས་ཐམས་ཅད་མ་
བསྒྲུབས་འགྲུབ། ཅེས་གསུངས་པའི་ཕྱིར་རོ། །སངས་རྒྱས་འོད་དཔག་མེད་ཀྱི་
སྒྲིབ་པ་མེད་པའི་སྤྱན་གྱིས་ཉིན་ལན་གསུམ་མཚན་ལན་གསུམ་སྟེ་དུས་དྲུག་ཏུ་
ཁམས་གསུམ་གྱི་སེམས་ཅན་ཀུན་ལ་ཐུགས་བརྩེ་བ་ཆེན་པོའི་སྒོ་ནས། སུ་ནི་རྒུད་
སུ་ནི་དར་སུ་ནི་ངན་སོང་ནས་མཐོ་རིས་སུ་འགྲོ། སུ་ནི་མཐོ་རིས་ནས་ངན་སོང་
དུ་འགྲོ་ཞེས་སོགས་ཀྱི་དོན་ལ་གཡེལ་བ་མེད་པར་རྟག་ཏུ་གཟིགས་པ་ནི། འབུ་
སྲིན་ཕྲ་མོ་ཡན་ཆད་ཀྱི་གནས་ཚུལ་ཐམས་ཅད་ལག་མཐིལ་ན་ཡོད་པ་བཞིན་མ་
འདྲེས་པར་གཟིགས་པ་ཡིན་ནོ། །འདིར་ཉིན་མཚན་དུས་དྲུག་ཅེས་པ་ནི་ཉིན་
མཚན་ཀུན་ཏུ་མི་གཟིགས་པའི་དུས་མེད་པའི་དོན་ཡིན་གྱི། དུས་དྲུག་མ་གཏོགས་
མི་གཟིགས་པའི་དོན་མིན་ནོ། །དེའི་མ་ཚད་སེམས་ཅན་ཀུན་གྱི་ཡིད་ལ་དགེ་མི་
དགེ་ལུང་མ་བསྟན་ལྟ་བུ་གང་དང་གང་དྲན་པའི་རྣམ་པར་རྟོག་པ་གང་ཕྲ་མོ་ཙམ་
འགྱུ་བ་ཡན་ཆད་དུས་རྟག་ཏུ་སངས་རྒྱས་ཀྱི་ཐུགས་ཀྱིས་ས་ལེར་མཁྱེན་པ་དང་།
སེམས་ཅན་ཕྲ་རགས་ཀུན་གྱིས་ངག་ཏུ་དགེ་མི་དགེ་སོགས་གང་ཅི་སྨྲས་པའི་ཚིག་
ཐམས་ཅད་ཀྱང་རྟག་ཏུ་མ་འདྲེས་པ་སོ་སོར་སངས་རྒྱས་ཀྱི་སྙན་གྱི་དབང་པོ་ལ་
གསན་པ་ནི། དཔེར་ན་ཁྱིམ་གཅིག་ནི་གཟུགས་ཀྱི་དངོས་པོ་ཕྲ་རགས་ཇི་ཡོད་
ཐམས་ཅད་མེ་ལོང་གཅིག་གི་ནང་གཅིག་ཀྱང་མ་འདྲེས་པར་འཆར་བ་བཞིན།
དུས་གསུམ་གྱི་ཤེས་བྱ་ཐམས་ཅད་ཀུན་ཅིག་ཆར་མ་འདྲེས་པར་མཁྱེན་པ་ཡིན་
པས་ན། ཀུན་མཁྱེན་འོད་དཔག་མེད་ལ་ཕྱག་འཚལ་ལོ། །ཞེས་དེ་ལྟར་བསམ་
ནས་ཕྱག་འཚལ་དགོས། དེས་ན་ལག་པ་ཡ་གཅིག་གིས་ཐལ་མོ་སྦྱར་བ་ཙམ་དང་།

 དད་པ་སྐད་ཅིག་ཙམ་སྐྱེས་པ། གསོལ་འདེབས་ཚར་གཅིག་བྱས་པ་ཡན་ཆད་འོད་
དཔག་མེད་ཀྱིས་གཟིགས་ཡོད་དགོངས་ཡོད་གསན་ཡོད་བསམས་ཏེ་ལོག་ལྟ་དང་
ཐེ་ཚོམ་མེད་པ་གལ་ཆེའོ། །འཕྲལ་དུ་བདེ་བ་ཅན་དུ་མི་སྐྱེ་བའི་གང་ཟག་གཉིས་
ཡོད་དེ། ཆོས་སྤོང་གི་ལས་བྱེད་པ་དང་མཚམས་མེད་པ་ལྔ་བྱེད་པའོ། །འོན་ཀྱང་
དེ་གཉིས་པོ་ཐུགས་རྗེས་གཏན་ནས་མ་བཟུང་བ་ནི་མིན་ཏེ་མཐར་ཐུག་ནི་དེ་གཉིས་
ཀྱིས་ཀྱང་སྨོན་ལམ་འགྲུབ་ཀྱང་། ལས་ངན་གྱི་སྒྲིབ་པ་ཆེ་བས་འཕྲལ་དུ་སྨོན་ལམ་
འགྲུབ་པའི་སྐལ་བ་མེད་པ་ལ་དགོངས་ནས་འོད་མདོ་ལས་ཀྱང་དེ་གཉིས་མི་སྐྱེ་
བར་གསུངས་པའི་ཕྱིར་རོ། །ཆོས་སྤོང་ཞེས་པ་གང་ཞེ་ན། སློབ་གཉེར་ཅུང་ཟད་
རེ་ཤེས་པ་དག་གིས་དྲང་ངེས་དང་གདུལ་བྱའི་ཁྱད་པར་གྱི་གནད་ཆེན་པོ་མ་གོ་
བས། བསྟན་པ་ཐམས་ཅད་འགལ་འདུ་སྣ་ཚོགས་སུ་བཟུང་ནས་མདོ་སྔགས་ཀྱི་
གྲུབ་མཐའ་གོང་འོག་ཐམས་ཅད་བསྲེས་ནས་བཤད། གཅིག་ན་ཡོད་པ་དེ་ཀུན་
ལ་དགོས་པ་དང་། གཅིག་ན་མེད་པ་ཀུན་ལ་མི་དགོས་པ་སོགས་ཀྱིས་ཆོས་ཆོས་
མིན་དུ་བསྒྱུར་ནས་བཤད་པ་དང་། རང་བཟོས་གྲུབ་མཐའ་འདོད་ཞེན་གྱིས་
བསླད་པ་རེ་ལ་ཆོས་མིན་ཆོས་སུ་སྨྲས་ནས་གཞན་ལའང་ཆོས་སྤོང་དུ་འཇུག་པའོ། །
འདུལ་བ་ལས། བློ་ངན་ལོག་པར་སྟོན་བྱེད་པ། །དམན་པ་སྟོན་པར་གྲགས་པ་
སྟེ༑ ༑གང་གི་ཆོས་ནི་དེ་འདྲ་ན། །དེ་ཡི་ཆོས་མིན་ཅི་ཞིག་འདྲ། །ཞེས་གསུངས་
པ་ལྟར་དེ་འདྲ་བས་ཆོས་སྤོང་པ་ཡིན་ནོ། །
གཞན་ཡང་རང་ཉིད་སྔགས་ཙམ་ལ་ཞུགས་པར་རློམ་པ་དག་གིས་དེ་ལ་ཁ་
གཡར་ནས་སོ་ཐར་གྱི་བསླབ་བྱ་ལ་ཉན་ཐོས་ཀྱི་ཐེག་པ་ཞེས་ངན་པར་བལྟ་བ་དང་།
 

 ལ་ལར་བཟང་བར་འདུ་ཤེས་པ་སོགས་ཀྱིས་སྤོང་བ་དང་། ཡང་ཟླ་བ་གྲགས་
པས། རང་གི་ལྟ་ལ་ཆགས་དང་དེ་བཞིན་ཏུ། །གཞན་གྱི་ལྟ་ལ་འཁྲུག་གང་རྟོག་
པ་ཉིད། །ཅེས་གསུངས་པ་ལྟར་རང་ཕྱོགས་ཀྱི་ཆོས་ལུགས་ལ་བསྟོད་ར་གཞན་
ཕྱོགས་ཀྱི་ཆོས་ལུགས་ལ་སྨད་པ་དང་། གང་ཟག་ལ་ཉམས་ཚོད་བཟུང་ནས་འདི་
ནི་མཁས་པའོ། །འདི་ནི་མི་མཁས་པའོ་ཞེས་སྨྲས་ན་ཧ་ཅང་མ་མཁས་ཀྱང་ཚིག་
གཅིག་ཙམ་རེའི་དོན་ཤེས་ན་དེ་ཡང་ལུང་གི་ཆོས་ཡིན་པས་གང་ཟག་ལ་དངོས་སུ་
སྨོད་ཅིང་ཆོས་ལ་ཤུགས་ཀྱིས་སྨད་ནས་སྤོང་བར་འགྱུར་རོ། །ལར་མཁས་མི་
མཁས་ཀྱི་ཁྱད་པར་ནི་མཁས་པས་ཤེས་པ་ཡིན་ལ། རང་གིས་མི་ཤེས་པས་གཞན་
མཁས་མི་མཁས་ཅི་ཤེས། ཡང་གཞན་གྱིས་ཆོས་འཆད་པ་དང་ཉན་པ་སོགས་ལ་
བར་ཆད་བྱེད་པ་ལྟ་བུ་ལུང་གི་ཆོས་སྤོང་བ་དང་། གཞན་གྱིས་རབ་བྱུང་གི་སྡོམ་
པ་ཞུ་བ་སོགས་ལ་གེགས་བྱེད་པ་དང་ཕྱི་དྲོའི་ཁ་ཟས་མི་ཟ་བ་དང་ཆང་མི་འཐུང་
བ་སོགས་བསླབ་པ་སྣ་རེ་སྲུང་མཁན་ཡོད་ན་དེ་ལ་ཟོབ་བྱེད་དོ་ཞེས་འཕྱ་བའམ།
ཁྱོད་ལས་ལྷག་པའི་དམ་པ་རྣམས་ཀྱིས་ཀྱང་དེ་ལྟར་མི་མཛད་པས་ཁྱོད་ཀྱིས་དེ་
སྒྱུར་ཐོངས་ཞེས་སོགས་སྨྲས་ནས་སྤོང་བཅུག་པ་དང་། སྒོམ་བྱེད་པ་ལ་བར་ཆད་
བྱེད་པ་ལྟ་བུ་རྟོགས་པའི་ཆོས་སྤོང་བ་དང་ཆོས་ཀྱི་སྐུ་ལ་རྨ་འབྱིན་པའང་ཡིན་ནོ། །
ཆོས་ཚིག་རེ་དང་དོན་སྣ་རེའི་བར་ཆད་བྱས་པས་ཆོས་སྤོང་དུ་མི་འགྱུར་ན་མང་པོའི་
བར་ཆད་བྱས་པས་ཀྱང་ཇི་ལྟར་འགྱུར། ད་ལྟ་སངས་རྒྱས་ཀྱི་བསྟན་པ་ནང་རལ་
དུ་གྱུར་པ་དང་མི་ཕལ་ཆེ་བའི་བསོད་ནམས་ཁ་ལས་གཟད་པའི་དུས་ཡིན་པས་
ཆོས་སྤོང་གི་ལས་ཤིན་ཏུ་དར་བའི་ཕྱིར་གཟབ་དགོས་སོ། །རྒྱུད་བླ་མ་ལས། གང་
 

ཞིག་ཡིད་ནི་ཆོས་ལ་སྡང་བ་དེ་ལ་ཐར་པ་ག་ལ་ཡོད། ཅེས་གསུངས་པས་ཆོས་
སྤྱོང་བྱེད་པའི་གང་ཟག་ནི་མི་ལུས་ཙམ་ཡང་ཐོབ་པའི་རེ་བ་མེད་ན་ཐར་པ་ཐོབ་
པ་ཕར་ཞོག་གོ །མཚམས་མེད་ལྔ་ནི། ཕ་མ་བསད་པ། དགྲ་བཅོམ་བསད་པ།
སངས་རྒྱས་འཁོར་དང་བཅས་པ་ཕྱེ་བ་ལྟ་བུ་དགེ་འདུན་འཁོར་ལོའི་དབྱེན་བྱས་
པ༑ དེ་བཞིན་གཤེགས་པའི་སྐུ་ལ་ངན་སེམས་ཀྱིས་རྡོ་བསྣུན་པ་སོགས་ཀྱིས་ཁྲག་
ཕྱུང་བ་ལྟ་བུའོ། །ཕྱི་མ་གསུམ་པོ་འདི་ད་ལྟ་དངོས་མི་འབྱུང་ཡང་ཕྱོགས་མཚུངས་
འབྱུང་བ་ཡིན་པ་འོག་ཏུའང་སྟོན་ཏོ། །དེ་འདྲའི་ལས་ངན་བྱས་པ་ཡང་སྨོན་ལམ་
བཏབ་ན་ནམ་ཞིག་འཁོར་བ་མཐའ་ཅན་སྐྱེ་བ་བརྒྱུད་ནས་མི་སྐྱེ་བའི་ངེས་པ་ནི་
མེད་དེ་བདེ་བ་ཅན་དུ་སྐྱེས་ཀྱང་ལས་ཀྱི་སྒྲིབ་པས་ལོ་མང་པོར་སངས་རྒྱས་ཀྱི་
གསུང་ཐོས་ལ་ཞལ་མི་མཇལ་བའི་སོ་སྐྱེའི་རྟེན་ཅན་ཡོད་པར་གསུངས་པའི་ཕྱིར་
རོ༑ །དེ་ལྟར་ཆོས་སྤོང་གི་ལས་དང་མཚམས་མེད་ལྔ་གང་རུང་བྱེད་པ་ནི་བདེ་བ་
ཅན་དུ་མི་སྐྱེ་ལ་དེ་མ་གཏོགས་པའི་འོད་དཔག་མེད་ཁྱེད་ལ་སྙིང་ནས་དད་ཅིང་ཐེ་
ཚོམ་དང་བྲལ་བས་སྨོན་ལམ་བཏབ་ཚད་ཀྱི་སེམས་ཅན་ཀུན། འདི་ནས་འཆི་ཁ་
བར་དོ་གང་རུང་ལ་བདེ་བ་ཅན་དུ་སྐྱེ་བ་ཡིན་ཏེ། འོད་དཔག་མེད་ཀྱི་སྔོན་སྨོན་
ལམ་བཏབ་པ་ཐམས་ཅད་ད་ལྟར་མངོན་དུ་གྲུབ་པའི་ཕྱིར་རོ། །སྨོན་ལམ་ཇི་ལྟར་
བཏབ་ན། འོད་མདོ་ལས། བཅོམ་ལྡན་འདས་གལ་ཏེ་བདག་བྱང་ཆུབ་ཐོབ་པའི་
ཚེ་སེམས་ཅན་གང་དག་འཇིག་རྟེན་གྱི་ཁམས་གཞན་དག་ཏུ་བླ་ན་མེད་པའི་བྱུང་
ཆུབ་ཏུ་སེམས་བསྐྱེད་ནས་བདག་གི་མིང་ཐོས་ཏེ་སེམས་རབ་ཏུ་དད་པར་གྱུར་ལ།
བདག་རྗེས་སུ་དྲན་པ་དེ་དག་གལ་ཏེ་འགུམ་པའི་དུས་ཉེ་བར་གནས་པའི་ཚེ་བདག་

 དགེ་སློང་གི་དགེ་འདུན་གྱིས་ཡོངས་སུ་བསྐོར་ཞིང་མདུན་དུ་བདར་བ་འདི་ལྟ་སྟེ།
གཡེང་བ་མ་མཆིས་པའི་སེམས་ཀྱི་གནས་པར་མ་གྱུར་པ་དེ་སྲིད་དུ་བདག་བླ་ན་
མེད་པ་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་བགྱིའོ།།
ཞེས་སོགས་དང་། སེམས་ཅན་གང་དག་ང་ཡི་མིང་ཐོས་པས། །ང་ཡི་ཞིང་དུ་རྟག་
ཏུ་འོང་བར་ཤོག །ང་ཡི་སྨོན་ལམ་བཟང་པོ་དེ་རྫོགས་པས། །འཇིག་རྟེན་ཁམས་
མང་དག་ནས་སེམས་ཅན་འོང་། །ཞེས་སོགས་འོད་དཔག་མེད་ཀྱི་སྨོན་ལམ་གྲུབ་
པ་དེ་དང་ཐུགས་རྗེའི་ནུས་པ་དང་རང་གི་དད་པ་དང་འདུན་པ་ཐམས་ཅད་བསྡོངས་
ནས་སྐྱེ་བ་ཡིན་ནོ། །དེས་ན་ཚེ་འདིར་ཚོགས་བསགས་པ་སོགས་ལ་གོམས་པ་
རབ་ན་འཆི་ཁར་འབྱུང་བ་ཐིམ་རིམ་གྱི་སྣང་བ་སྣ་ཚོགས་འཆར་བ་དང་སྡིག་རྒན་
ལྟ་བུ་ཡིན་ན་སྡིག་པའི་རང་གཟུགས་གཤིན་རྗེའི་མཐོང་སྣང་སྣ་ཚོགས་འཆར་བ་
ཡིན་པས། དེ་དུས་འོད་དཔག་མེད་ལ་གསོལ་བ་འདེབས་མ་ནུས་ཀྱང་ཡིད་ལ་
དྲན་ཙམ་ནུས་ནའང་། འདུལ་བ་ལས། རྒྱ་མཚོ་ཆུ་སྲིན་གནས་ཀྱི་རླབས། །དུས་
ལས་ཡོལ་བ་འགྱུར་སྲིད་ཀྱང་། །གདུལ་བར་བྱ་བའི་སྲས་རྣམས་ལ། །སངས་
རྒྱས་དུས་ལས་ཡོལ་མི་མངའ། །ཞེས་གསུངས་པ་ལྟར་ཡིན་པས་འོད་དཔག་མེད་
འཁོར་དང་བཅས་པ་དེར་བྱོན་ནས་ཞལ་མཐོང་བ་དང་ངན་སོང་དུ་སྐྱེ་བའི་ལས་
ཀྱི་སྒྲིབ་པ་དག་ཅིང་བར་དོ་མེད་པར་བདེ་བ་ཅན་དུ་འདྲེན་འགྲོ་བ་ཡིན་ཏེ། བཟང་
སྤྱོད་སྨོན་ལམ་ལས་ཀྱང་། བདག་ནི་འཆི་བའི་དུས་བྱེད་གྱུར་པ་ན། །སྒྲིབ་པ་
ཐམས་ཅད་དག་ནི་ཕྱིར་བསལ་ཏེ། །མངོན་སུམ་སྣང་བ་མཐའ་ཡས་དེ་མཐོང་
ནས། །བདེ་བ་ཅན་གྱི་ཞིང་དེར་རབ་ཏུ་འགྲོ །ཞེས་གསུངས་པ་དང་མཚུངས་སོ། །

་
དེ་ལྟར་འཆི་ཁར་གྲོལ་མ་ཐུབ་ན་ཤི་ནས་སྐད་ཅིག་ཙམ་ནས་བར་དོའི་སྣང་
བ་འཇིགས་པའི་སྒྲ་བཞི་ཡ་ང་བའི་གཡང་ས་གསུམ་ལ་སོགས་པ་བསམ་གྱིས་མི་
ཁྱབ་པ་འཆར་བའི་ཚེ་འོད་དཔག་མེད་དྲན་པ་ཡིན་ཏེ། དཔེར་ན་ད་ལྟར་གློ་བུར་
དུ་ཐོག་འབབ་པ་དང་ས་གཡོ་བ་སོགས་འཇིགས་སྣང་བྱུང་བ་དང་སྐྱབས་འགྲོ་བྱེད་
པ་དྲན་པ་བཞིན། དེ་དུས་འཇིགས་སྐྲག་ཤིན་ཏུ་ཆེ་བ་ལ་བརྟེན་ནས་སྡུག་ཐུག་
པས་དྲན་པའང་ཡིན་ལ། དེ་དུས་དྲན་ན་བར་དོའི་ཤེས་པ་ནི་བེམ་པོ་དང་བྲལ་
བས་ཆུ་སྟེང་གི་གྲུ་ཀོ་དང་འདྲ་བ་བསྒྱུར་སླ་བ་ཡིན་པ་དང་། འོད་དཔག་མེད་
འཁོར་དང་བཅས་པ་བར་དོ་དེར་བྱོན་ནས་ཞིང་ཁམས་བདེ་བ་ཅན་དུ་དེར་སྐད་
ཅིག་གིས་འདྲེན་པར་སངས་རྒྱས་ཤཱཀྱ་ཐུབ་པས་མདོ་རྒྱུད་དུ་མ་ནས་གསུངས་པ་
ཡིན་ནོ། །དེས་ན་ད་ལྟ་ནས་འོད་དཔག་མེད་ཀྱི་སྐུ་མདོག་ཕྱག་མཚན་སོགས་ཡིད་
ལ་གོམས་འདྲིས་བྱས་ན་དེ་དུས་སྔར་འདྲིས་ཀྱི་མི་དང་འཕྲད་པ་བཞིན་ངོ་ཤེས་ལ།
གལ་ཏེ་དེ་དུས་མ་དྲན་པ་དང་ངོ་མ་ཤེས་ཀྱང་ད་ལྟར་ཚོགས་བསགས་སྒྲིབ་སྦྱོང་
ལ་གོམས་པ་དང་སྨོན་ལམ་མང་པོ་བཏབ་པ་ཡིན་ན་བར་དོར་བྱོན་ནས་འདྲེན་ངེས་
པ་ཡིན་ནོ། །དེས་ན་འདྲེན་པ་འོད་དཔག་མེད་ལ་ཕྱག་འཚལ་ལོ། །ཞེས་སོ། །
མགོན་པོ་འོད་དཔག་མེད་ཁྱེད་ཀྱི་སྐུ་ཚེའི་ཚད་བསྐལ་པ་གྲངས་མེད་དེ་བསམ་
གྱིས་མི་ཁྱབ་པ་ཡིན་པས། མྱ་ངན་ལས་མི་འདའ་བར་ད་ལྟ་ཡང་བདེ་བ་ཅན་ན་
མངོན་སུམ་དུ་བཞུགས་སོ། །གཅིག་བསམ་ཚེ་གཞན་མང་པོ་དྲན་པ་ལྟ་བུ་ནི་བློ་
རྩེ་གཉིས་ཡིན་ལ། དེ་ལྟར་མ་བསམ་པར་སྐྱིད་རུང་སྡུག་རུང་མཐོ་རུང་དམའ་རུང་
བདག་ལ་སྐྱབས་དང་རེ་ས་གཞན་མེད་དོ་སྙམ་པས་གསོལ་བ་བཏབ་ན་བྱིན་བརླབ་

འཇུག་པ་ཡིན་ཏེ། ཨོ་རྒྱན་རིན་པོ་ཆེས། ཡིད་ཁྱེད་ཤེས་ཀྱི་དད་པས་བྱིན་རླབས་
འཇུག །བློ་ཐེ་ཚོམ་དང་བྲལ་ན་ཅི་བསམ་འགྲུབ། ཅེས་གསུངས་སོ། །བློ་གཉིས་
འཛིན་ནི་ཁབ་རྩེ་གཉིས་དང་འདྲ་བས་དོན་ཅི་ཡང་མི་འགྲུབ་བོ། །དེས་ན་འོད་
དཔག་མེད་ཁྱེད་ལ་བློ་གཉིས་འཛིན་མིན་པར་རྩེ་གཅིག་གུས་པའི་སེམས་ཀྱིས་
གསོལ་བ་བཏབ་ན་ཡང་། སྔོན་སེམས་ཅན་མང་པོའི་སྲོག་བཅད་པའི་རྣམ་པར་
སྨིན་པས་ཚེ་ཟད་པའམ། ཡང་ན་སྔོན་བསོད་ནམས་བསགས་པ་དེ་ཡང་ཟད།
ལས་ཀྱིས་འཕངས་ཚད་དེ་ཡང་མདའ་འཕངས་པའི་ཤུགས་ཆད་པ་བཞིན་དུ་ཟད།
ཚེ་གནས་པའི་ཚད་དེ་ཡང་ཟད་ན་ཟད་པ་གསུམ་གྱི་མཐའ་ཡིན་པས་དེ་འདྲའི་ལས་
ཀྱི་རྣམ་པར་སྨིན་པ་མེད་པ་སོགས་ནི་མ་གཏོགས་ཏེ། སྨན་པའི་རྒྱལ་པོ་དངོས་སུ་
བྱོན་གྱུར་ཀྱང༌། ཚེ་ཡི་འཕེན་ཟད་སྲོག་ལ་མཐུད་ཐབས་མེད། ཅེས་གསུངས་པའི་
ཕྱིར། དེ་ལྟར་མིན་པའི་བར་ཆད་རྐྱེན་དབང་གིས་ཚེ་ཟད་ནས་དེ་རིང་ཙམ་ལས་
ཚེ་མེད་པ་ཡིན་ན་ཡང་ལོ་བརྒྱ་རེ་ཙམ་ཐུབ་པ་དང་བར་ཆད་ཀྱི་རྐྱེན་ནི་གློ་བུར་དུ་
ཐོག་འབབ་པ་དང་། ཆུས་ཁྱེར་བ་དང་། མཚོན་དང་འགག་གིས་འཆི་བ་སོགས་
དང༌། བསོད་ནམས་ཉམས་པས་ལྷ་འདྲེས་ཚེ་རྐུ་བ་དང་མཐུ་བྱད་སོགས་ཀྱིས་བླ་
ཚེ་ཉམས་པ་སོགས་དུས་མིན་གྱིས་འཆི་བ་བཅོ་བརྒྱད་སོགས་མ་ལུས་པ་ཐམས་
ཅད་འཕྲལ་དུ་བཟློག་པར་མདོ་ལས་གསུངས་ལ། དེ་ལྟ་བུའི་འཆི་མེད་ཚེ་ཡི་དངོས་
གྲུབ་སྩོལ་བའི་མགོན་པོ་སྐུ་ཚེ་དཔག་ཏུ་མེད་པ་ཁྱོད་ལ་ཕྱག་འཚལ་ལོ། །ཞེས་
སོ༑ ༑སྤྱིར་ལས་ཟད་ལ་ཚེ་མ་ཟད་པ་ནི་ཚེ་སྟོད་ཡན་ཆད་ལ་བདེ་བ་མྱོང་ནས་ཚེ་
སྨད་ལ་སྡུག་བསྔལ་མྱོང་བ་ལྟ་བུ་དང་། ཚེ་ཟད་པ་ལས་མ་ཟད་པ་ནི་དམྱལ་བ་

ནས་འཕོས་ཏེ་དམྱལ་བ་དང་། མི་ནས་འཕོས་ཏེ་མིར་སྐྱེ་བ་དང་། གཉིས་ཀ་མ་
ཟད་པ་ནི་མི་ཚེ་མཐར་ཕྱིན་གྱི་བར་དུ་བདེ་བ་མྱོང་བ་ལྟ་བུ་དང་། གཉིས་ཀ་ཟད་
པ་ནི་མི་ནས་འཕོས་ཏེ་དམྱལ་བར་སྐྱེ་བ་ལྟ་བུའོ། །ད་ལྟ་ཚེ་ལོ་བརྒྱ་པའི་མཇུག་
ཡིན་པས་ལོ་བརྒྱ་ཐུབ་པ་དཀའ་ཡང་འདིར་རང་གི་སྔོན་ལས་ཀྱིས་འཕངས་པའི་
ཚེ་ཚད་ལ་བར་ཆད་རྐྱེན་གྱིས་བཅད་པ་དེ་མཐུད་ནས་མཐར་ཕྱིན་པའི་དོན་ཡིན་
ནོ༑ ༑དེས་ན་བླ་མ་ནུས་ལྡན་ཞིག་གིས་སྔགས་ཀྱི་སྟོབས་ལས་སྣོད་བཅུད་ཀྱི་ཚེ་
གཡང་བསྡུས་ཏེ་སློབ་མ་ལས་དང་སྐལ་པ་ལྡན་པ་ཞིག་ལ་བསྟིམས་ནས་ཚེ་བསྲིང་
ཐུབ་པ་ནི་དཀའ་ལ། འདི་ནི་དད་པས་གསོལ་འདེབས་བྱེད་པ་ཙམ་གྱི་ཚེགས་ཆུང་
ལ་དོན་ཆེ་བ་དེ་འདྲ་ཡིན་ན། ད་ལྟ་ཚེ་ཐུང་བར་ཆད་ཆེ་བའི་དུས་ངན་འདི་ལ་འོད་
དཔག་མེད་ལ་སྙིང་ནས་གསོལ་བ་བཏབ་ན། གསོལ་འདེབས་ཚར་རེ་དང་ཚེ་
དབང་ཚར་རེ་འདྲ་བས་ཚེ་ལོ་མཐར་ཕྱིན་པར་འགྱུར་ལ་ཚེ་རིང་ན་བདེ་བ་ཅན་དུ་
སྐྱེ་བའི་རྒྱུ་སྒྲུབ་ལོངས་ཡོད་པ་ཡིན་ཅིང་། བདེ་བ་ཅན་དུ་སྐྱེ་བའི་རྒྱུ་སྒྲུབ་མཁན་
ཞིག་ཡིན་ན་ཚེ་རིང་ན་དགའ་ཉིན་རེར་བསྡད་ནའང་བསོད་ནམས་ཆེན་པོ་སོག་
པ་ཡིན་ཏེ། བཞི་བརྒྱ་པ་ལས། ཁྲིམས་ལྡན་ཡུན་རིང་འཚོ་བ་ན། །དེ་ལ་བསོད་
ནམས་ཆེན་པོ་འབྱུང་། །ཞེས་གསུངས། ངན་སོང་སྒྲུབ་མཁན་སྡིག་རྒན་ལྟ་བུ་ནི་
ཚེ་ཐུང་ན་དགའ་སྐད་ཅིག་ཙམ་བསྡད་ཀྱང་སྡིག་པ་ཆེན་པོ་སོག་པ་ཡིན་ཏེ། ཞི་བ་
ལྷས། བདག་ནི་དེང་ཉིད་ཤི་ཡང་སླ། །ལོག་འཚོས་ཡུན་རིང་གསོན་མི་རུང་། །
སྡིག་པ་འབའ་ཞིག་བྱེད་པ་ཡི། །གསོན་པ་དེས་ཀོ་ཅི་ཞིག་བྱ། །ཞེས་གསུངས། དེ་
ཡན་ཆད་ཀྱིས་འོད་དཔག་མེད་གཅིག་ལ་ཡོན་ཏན་གྱི་སྒོ་ནས་མཚན་གྱི་རྣམ་གྲངས་

 མི་འདྲ་བ་ཡོད་པ་དེ་དག་ཡིད་ལ་བྱས་ཏེ་ཕྱག་འཚལ་བ་ཡིན་ནོ། །སྤྲུལ་སྐུ་དང་
ལོངས་སྐུའི་ཁྱད་པར་ཙམ་དང་འོད་མཐའ་ཡས་པས་འོད་དཔག་མེད་སྐུ་མཐའ་
ཡས་པས་ཚེ་དཔག་མེད་ཅེས་མཚན་མི་འདྲ་བ་ཙམ་ལས་ལྷ་ངོ་བོ་མི་གཅིག་པ་
གཉིས་མི་འཛིན། ལར་འཕོ་ལུང་ཞུ་རྒྱུ་དང་སྨོན་ལམ་འདོན་རྒྱུ་འདི་རྒན་རྒོན་གྱི་
ཆོས་དང་། ཚེ་དབང་ཞུ་རྒྱུ་དང་ཚེ་ཆོག་འདོན་རྒྱུ་འདི་ལོ་ཆུང་གི་ཡིན་པར་བསམ་
མི་རུང་། ཐམས་ཅད་ལ་ཐམས་ཅད་དགོས་ཏེ། འཕོ་ལུང་ཞུས་ན་ཡང་བདེ་སྨོན་
དང་ཚེ་དབང་ཐོབ་པ་ཡིན། བདེ་སྨོན་ཞུས་ནས་བཏོན་ན་ཡང་ཚེ་དབང་དང་བཟོ་
ལུང་ཐོབ་པ་ཡིན་པས་ཁ་རྒས་གཞོན་ཐམས་ཅད་ཀྱིས་འོད་དཔག་མེད་ལ་གསོལ་
བ་འདེབས་པ་འདི་ལས་ལྷག་པ་མེད་དོ། །མཚན་བཟུང་བའི་ཕན་ཡོན་ལ་བསམས་
ཏེ་ཕྱག་འཚལ་བ་ནི། ནས་ཕུལ་གང་ཙམ་གྱིས་མཆོད་སྦྱིན་བྱས་ནའང་བསོད་
ནམས་ཚད་མེད་ལ། འདིར་ནི་དེ་ཙམ་མིན་པར། སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་རབ་ཏུ་འབྱམས་ཀླས་ཤིང་མཐའ་ཡས་པ་བརྩིས་པའི་གྲངས་
ཀྱིས་ཚད་འཛིན་རྒྱུ་མེད་པའི་ཞིང་ཀུན་ཏུ། རིན་ཆེན་སྣ་བདུན་གྱིས་ཕྱུར་བུར་
བཀང་སྟེ་ཡར་དཀོན་མཆོག་ལ་མཆོད་པ་དང་། མར་སེམས་ཅན་ལ་སྦྱིན་པ་བྱིན་
པའི་དགེ་བ་བས་ཀྱང་གང་ཞིག་གིས་འོད་དཔག་མེད་པའི་མཚན་དང་བདེ་བ་
ཅན་གྱི་ཞིང་ཁམས་ཀྱི་ཡོན་ཏན་བཤད་པ་ཐམས་ཅད་སྣ་ལཾམ་དུ་ཐོས་ལ། ཐོས་
ནས་ཀྱང་ནང་ན་དད་པ་ཡོད་པའི་རྟགས་ལས་ཕྱི་ནས་ལག་པ་ཡ་གཅིག་གིས་ཐལ་
མོ་སྦྱར་བ་ཙམ་བྱས་ན། དེ་ལས་བྱུང་བའི་དགེ་བ་དེ་ནི་དགེ་བ་སྔ་མ་དེ་བས་ཀྱང་
བརྒྱ་འགྱུར་སྟོང་འགྱུར་དུ་བསོད་ནམས་ཆེ་བར་མདོ་ལས་གསུངས་ཏེ། གང་གིས་

 ཕྲ་རབ་རྡུལ་སྙེད་འཇིག་རྟེན་ཁམས། །བཤིག་ཅིང་བཏགས་ཏེ་རྡུལ་དུ་བྱས་གྱུར་
པ༑ ༑དེ་བས་མང་བའི་འཇིག་རྟེན་རྣམས་ཀྱི་ཁམས། །རིན་ཆེན་བཀང་སྟེ་སྦྱིན་
པ་བྱིན་པ་བས། །གང་གིས་འོད་དཔག་མེད་པའི་འོད་མཚན་དང་། །བདེ་བ་ཅན་
གྱི་ཡོན་ཏན་ཁྱད་འཕགས་རྣམས། །ཐོས་ནས་དགའ་སྟེ་ཐལ་མོ་སྦྱོར་བྱེད་པ། །
བསོད་ནམས་དེ་ཡི་ཆར་ཡང་འགྱུར་མ་ཡིན། །དེ་ལྟ་བས་ན་ཐོས་ནས་ཡིད་གཉིས་
སོལ། །ཞེས་གསུངས་པ་དེའི་ཕྱིར་ན་མགོན་པོ་འོད་དཔག་མེད་ཁྱེད་ལ་སྒོ་གསུམ་
གུས་པ་ཆེན་པོས་ཕྱག་འཚལ་ལོ། །དཔེ་འདི་ནི་ས་ཆེན་པོ་འདིའི་རྡུལ་ཕྲ་མོ་ཇི་
ཡོད་པ་དེའི་གྲངས་ཀྱི་འཇིག་རྟེན་གྱི་ཁམས་དེ་དག་རྡུལ་ཕྲ་མོར་བྱས་པའི་གྲངས་
དེ་བས་ཀྱང་མང་བའི་འཇིག་རྟེན་གྱི་ཁམས་ཡིན་ནོ། །ད་ལྟ་དལ་འབྱོར་གྱི་མི་ལུས་
ཐོབ་པའི་དུས་འདིར་མིག་གི་དབང་པོ་ཡོད་པའི་དྲིན་ལས་འོད་དཔག་མེད་ཀྱི་སྐུ་
འདྲ་ཙམ་མཇལ་བ་དང་། རྣ་བ་ཡོད་པའི་དྲིན་ལས་ཆོས་ཚིག་རེ་ཉན་པ་དང་། ལག་
པ་ཡོད་པའི་དྲིན་ལས་ཐལ་མོ་རེ་སྦྱར་ན་སྔོན་ལས་བཟང་པོའི་འབྲས་བུ་དབང་
པོ་ཚང་བའི་དོན་པོ་ཡིན་ལ། སྔོན་ལས་ངན་པས་འོན་ལོང་དང་ལག་རྡུམ་སོགས་
རེད་པ་རྣམས་ལ་དེ་ཙམ་གྱི་དོན་འགྲུབ་པ་ཡང་ཨེ་ཡོད་ལྟོས་དང་། ད་ཕན་ཆད་
བདེ་སྨོན་སོགས་ཆོས་ཐོས་ནས་ལས་རྒྱུ་འབྲས་ཅུང་ཟད་རེ་ཤེས་པའི་དོན་པོ་ལ་
ཆོས་ཞུ་དུས་དང་སངས་རྒྱས་ཀྱི་ཡོན་ཏན་རེ་ཐོས་པའི་ཚེ་ཡ་མཚན་དང་དགའ་སྤྲོ་
གྱིས་ལ་ཐལ་མོ་ཙམ་རེ་སྦྱོར་དང་དེ་ཙམ་གྱིས་ཀྱང་མི་ལུས་དོན་ཡོད་དུ་འགྱུར་རོ། །
ལར་ནི་རང་ཅག་ལས་ངན་ཞིང་ཐེ་ཚོམ་ཆེ་བའི་སྟབས་ཀྱིས་སངས་རྒྱས་སྟོང་གི་
ཡོན་ཏན་ཞིང་ཁམས་བརྒྱའི་བསྔགས་པ་ཐོས་ཀྱང་ཐ་ན་ཡ་ཐོད་དཀར་ཙམ་དང་
 

 ལུས་པོ་འགུལ་ཙམ་གྱི་ངོ་མཚར་དང་དགའ་སྤྲོ་ཡང་མེད་པར་ནག་ཐོམ་མེར་འདུག་
ལ༑ ག་ཤེད་ན་རྒྱུ་གཏོང་སྒོ་ཆེན་པོ་བྱེད་པ་ཞིག་ཐོས་པའམ། གཤིས་ངན་ཞིག་
གིས་མི་བསད་རྟ་བསྐྱེལ་མང་པོ་བྱས་པ་ཐོས་སམ། དུད་ཚང་ཞིག་ལ་རྒྱུ་ཟོག་མང་
པོ་ཡོད་པ་ཞིག་ཐོས་པ་ལྟ་བུ་ལ་ནི། ཨེ་བདེན་སྙམ་པའི་ཐེ་ཚོམ་ཙམ་ཡང་མེད་
པར་མ་ཚད། ཧ་ཅང་ཡ་མཚན་དུ་བཟུང་ནས་ཁ་ལག་པས་བཀབ། པུས་མོ་ཐལ་
མོས་བརྡུངས་ཏེ་ཁ་འཛུམ་མིག་གདངས་བྱེད་པ་དེ་འདྲའི་མི་དེ་སངས་རྒྱས་གནམ་
ལ་འཕུར་ཀྱང་དད་པ་མེད་ཟེར་བ་དེ་བས་ཅི་ཡོད། ཐར་པའི་འཇུག་སྒོ་གཅིག་པུ་
སངས་རྒྱས་འོད་དཔག་མེད་ལ་དད་པས་གསོལ་འདེབས་དང་མཚན་དེ་མ་བརྗེད་
ན་ཡུན་རིང་བསྒྲུབས་པའི་སྒྲུབ་གཏོར་དང་འདྲ་གསུངས་སོ། །གཞན་ཡང་གང་
ཞིག་གིས་འོད་དཔག་མེད་པའི་མཚན་དེ་ཐོས་ནས་མགྲིན་པ་མན་ཆད་ཀྱིས་དོད་
ཁུལ་ཙམ་མ་ཡིན་པ་དང་། ཁ་ཞེ་གཉིས་མི་མཚུངས་པ་མེད་པར་སྙིང་གི་ཁུང་རུས་
པའི་གཏིང་རྐང་གི་ནང་ནས་ལན་གྲངས་མང་པོ་ཕར་ཞོག ལན་མ་གཅིག་ཙམ་
ཞིག་དད་པ་སྐྱེས་པར་གྱུར་ན་གང་ཟག་དེ་ནི་དེ་ནས་བཟུང་སྟེ་བྱང་ཆུབ་ཐོབ་པའི་
ས་བོན་ཐོབ་ཅིང་རིམ་གྱིས་བྱང་ཆུབ་ཆེན་པོའི་ལམ་ལས་ཕྱིར་མི་ལྡོག་པར་འགྱུར་
བ་ཡིན་ལ། དེས་ན་མཚན་ཐོས་པ་ཙམ་གྱིས་དོན་ཆེན་པོ་ཐོབ་པའི་མགོན་པོ་འོད་
དཔག་མེད་ཁྱེད་ལ་སྙིང་རུས་པའི་གཏིང་ནས་ཕྱག་འཚལ་ལོ་ཞེས་ཁ་ཞེ་གཉིས་
ཀས་གསོལ་འདེབས་དང་དད་པ་འདི་གལ་ཆེ་སྟེ། འབྲུག་གྲུབ་ཆེན་གྱིས། །བླ་
མས་ཆོས་བཤད་དབང་བསྐུར་བྱེད། །སྙིང་ལ་མེད་དོ་ས་མ་ཡ། །སློབ་མས་མིག་
བཙུམ་ཐལ་མོ་སྦྱར། །སྙིང་ལ་མེད་དོ་ས་མ་ཡ། །ཞེས་གསུངས་པ་ལྟར། ཁ་ཚིག་
 

 སྟོང་པ་ལ་ནི་དོན་མེད་དོ། །འདིར་མཚན་ཐོས་པ་ཙམ་གྱིས་ཕྱིར་མི་ལྡོག་གསུངས་
པ་ནི་བདེ་བ་ཅན་དུ་སྐྱེ་འགྱུར་བྱང་སེམས་ལམ་ཞུགས་པ་ཡིན་ན་ནི་སྒྲ་ཇི་བཞིན་
ཡིན་ལ། བདེ་བ་ཅན་དུ་སྐྱེ་རུང་ལམ་མ་ཞུགས་པ་ཡིན་ན་མཐར་ཐུག་མི་ལྡོག་པའི་
ས་ལ་འཇུག་པའི་བག་ཆགས་ཐོབ་པ་ལ་དགོངས་སོ། །འདི་ཡང་འོད་དཔག་མེད་
རང་གི་སྔོན་གྱི་སྨོན་ལམ་དང་སྤྱིར་སངས་རྒྱས་ཀྱི་མཚན་ཐོས་པའི་ཕན་ཡོན་ཡིན་
པས་དོན་ངེས་པར་བཟུང་དགོངས་ཏེ། འོད་མདོ་ལས། སེམས་ཅན་གང་དག་ཁ་
ཅིག་གིས། བཅོམ་ལྡན་འདས་འོད་དཔག་མེད་དེའི་མཚན་ཐོས་ལ། ཐོས་ནས་
ཀྱང་ཐ་ན་སེམས་བསྐྱེད་པ་གཅིག་ཙམ་ཞིག་བསམ་པ་ཐག་པ་ནས་དད་པ་དང་
དགའ་བ་བསྐྱེད་པ་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ལས་ཕྱིར་མི་ལྡོག་པའི་ཕྱིར་རོ། །ཞེས་གསུངས་སོ། །སྐྱེས་པ་དང་བུད་
མེད་གང་གིས་སངས་རྒྱས་འོད་དཔག་མེད་པའི་མཚན་ལན་ཅིག་ཐོས་ཤིང་བཟུང་
ན་དེ་ནས་བཟུང་སྟེ་མཐར་ཐུག་སངས་རྒྱས་མ་ཐོབ་བར་དུ་རྟེན་དམན་པ་བུད་མེད་
ཀྱི་ལུས་སུ་ནམ་ཡང་མི་སྐྱེའོ། །ད་ལྟའི་བུད་མེད་རྣམས་ཀྱིས་ཐོས་ན་བུད་མེད་ཀྱི་
རྟེན་འདི་ཐ་མ་ཡིན་དེ་བས་བུད་མེད་དུ་སྐྱེ་མི་དགོས་ཏེ་འོད་དཔག་མེད་ཀྱིས་སྔོན་
གྱི་སྨོན་ལམ་བཏབ་པ་ཡིན་ནོ། །སྤྱིར་ན་བུད་མེད་འདི་ཉོན་མོངས་མང་པ། ཁས་
དམན་པ། ཆོས་སྒྲུབ་པའི་རང་དབང་མེད་པ། རབ་ཏུ་བྱུང་ན་བསྟན་པ་ལ་གནོད་
པ་སོགས་ཡིན། ཨོ་རྒྱན་ཆེན་པོས། བཙུན་པ་ཚུལ་ཁྲིམས་མེད་པའི་སྲུང་པོ་དང་། །
སྔགས་པ་དམ་ཚིག་མེད་པའི་གླེན་པ་དང་། །བུད་མེད་དད་པ་མེད་པའི་དྲག་མོ་
གསུམ། །འདི་གསུམ་ཀུན་ལ་མི་འབྱུང་མི་སྲིད་དོ། །ཞེས་བུད་མེད་གཏུམ་པོ་དད་

 པ་དང་ངོ་ཚ་མེད་པ་ཁ་ཅིག་ནི་ཉེས་པ་ཀུན་གྱི་རྩ་བ་བསྟན་པ་ལ་གནོད་པའི་དགྲ་
གཅིག་ཡིན་པར་གསུངས། འོན་ཀྱང་ལས་ངན་པའི་འཕེན་བྱེད་ཀྱིས་ལུས་རྟེན་
བུད་མེད་དུ་སྐྱེས་ཀྱང་སེམས་རྟེན་དགེ་བས་རྫོགས་པ་དད་པ་དང་ངོ་ཚ་ཤེས་པ་
དགེ་སྡིག་ཤེས་པ་ཁ་ཅིག་ནི། སྐྱེ་བ་དམན་ལ་དགོངས་བ་མཐོ། ཞེས་པ་ལྟར་སྐྱེས་
པ་ངན་པ་བརྒྱ་དང་ཡང་མི་འདྲའོ། །གལ་ཏེ་བུད་མེད་དུ་མ་སྐྱེས་ཀྱང་མ་རབས་
ཤན་པའི་རིགས་དང་། ཆང་འཚོང་དང་། སེམས་ཅན་གྱི་འབྲས་བུ་གཅོད་པ་དང་།
རྔོན་པ་དང་། རོ་ཁུར་སོགས་ཀྱི་རིགས་སུ་སྐྱེས་ན་རིགས་ངན་ཐ་ཆད་ཡིན་ཡང་
འོད་དཔག་མེད་ཀྱི་མཚན་ཐོས་ནས་བཟུང་ན་རིགས་ངན་དེ་དག་ཏུ་ནམ་མང་མི་
སྐྱེ་ཞིང་། རྒྱལ་པོ་ཆོས་ལྡན་གྱི་རིགས་དང་། བློན་པོ་དང་། བྲམ་ཟེ་དང་། བླ་མ་
གདུང་རྒྱུད་ཅན་དང་། ཕ་ཁུ་ཆོས་པའི་རིགས་སོགས་ཡ་རབས་དམ་པའི་རིགས་
ནི་བཟང་པོ་དེ་དག་ཏུ་སྐྱེ་བ་ཡིན། ད་ལྟ་དུས་ངན་འདི་ལ་རིགས་ཀྱི་རྒྱུད་སྲུང་བ་
མེད་དེ་རྒྱལ་པོ་ཆོས་ལྡན་ལ་བུ་དམན་ལས་བྱེད་པ་དང་། ཕ་ཆོས་པ་ལ་བུ་སྡིག་
རྒན་ཡོད་པའི་ཕྱིར། དེས་ན་རྒྱལ་བའི་བསྟན་པ་ལ་ནི་རིགས་དང་རུས་མི་གཙོ་
སྒྲུབ་པ་གཙོ་བོ་ཡིན་ཞིང་སྒྲུབ་པའི་རྟེན་ནི་རབ་ཏུ་བྱུང་བའི་ལུས་རྟེན་ཡིན་ལ་དེ་
ནི་ལུས་རྟེན་ཐམས་ཅད་ཀྱི་རྒྱལ་བོ་རིགས་ཐམས་ཅད་ཀྱི་གཙོ་བོ་དཀོན་མཆོག་
གསུམ་གྱི་རིགས་ཡིན་པས་འོད་དཔག་མེད་ཀྱི་མཚན་ཐོས་ནས་བཟུང་ན། སྐྱེ་བ་
ཚེ་རབས་ཀུན་ཏུ་ཆོས་འདུལ་བ་རིན་པོ་ཆེའི་ཚུལ་ཁྲིམས་ལེན་པའི་རབ་བྱུང་གི་
རྟེན་ཁྱད་པར་ཅན་འཐོབ་ཅིང་། དེ་ཡང་ཚུལ་འཆལ་དུ་གྱུར་ན་མི་རུང་བས་ཚངས་
སྤྱོད་ཡང་དག་པའི་སྡོམ་པ་དེ་ཉེས་པ་ཕྲ་མོས་ཀྱང་མི་གོས་པས་ཕྱི་ནང་ཀུན་ཏུ་རྣམ་
 

པར་དག་པ་མེ་ཏོག་པདྨ་ལྟ་བུ་ཐོབ་པར་འགྱུར་རོ། །དེའི་ཕྱིར་ན་བདེ་བར་གཤེགས་
པ་མགོན་པོ་འོད་དཔག་མེད་ཁྱེད་ལ་ཕྱག་འཚལ་ལོ། །བདག་ཚེ་རབས་ཀུན་ཏུ་
ཚུལ་ཁྲིམས་དང་ལྡན་པའི་རབ་ཏུ་བྱུང་བོ་ཐོབ་པར་ཤོག་ཅིག་ཅེས་སྨོན་ལམ་ཡང་
བྱ༑ འོད་དཔག་མེད་ཀྱི་མཚན་ཐོས་པ་ཙམ་གྱིས་དེ་འདྲའི་ལུས་རྟེན་བཟང་པོ་ཐོབ་
ན་ཐར་པའི་གཞི་རྟེན་རབ་ཏུ་བྱུང་ནས་ཚུལ་ཁྲིམས་རྣམ་པར་དག་པ་བསྲུང་འདོད་
པརྣམས་ཀྱིས་འོད་དཔག་མེད་ལ་རྩེ་གཅིག་ཏུ་གསོལ་བ་འདེབས་པ་གལ་ཆེ། བྱང་
ཆུབ་སེམས་དཔའ་རྣམས་ཀྱིས་ཀྱང་འཕགས་པའི་ས་མ་ཐོབ་པར་མི་ནག་གི་ཁྱིམ་
གྱི་ཉེས་པས་སྐྲག་ནས་རབ་བྱུང་གི་རྟེན་ཁོ་ན་ལ་སྨོན་པ་ཡིན་ཏེ། བཟང་སྤྱོད་ལས།
རྒྱལ་བ་ཀུན་གྱི་རྗེས་སུ་སློབ་གྱུར་ཏེ། །བཟང་པོ་སྤྱོད་པ་ཡོངས་སུ་རྫོགས་བྱེད་
ཅིང་། །ཚུལ་ཁྲིམས་སྤྱོད་པ་དྲི་མེད་ཡོང་དག་པ། །རྟག་ཏུ་མ་ཉམས་སྐྱོན་མེད་སྤྱོད་
པར་ཤོག །ཅེས་དང་། སྤྱོད་འཇུག་ལས། བདག་ཀྱང་འཇམ་དབྱངས་བཀའ་དྲིན་
གྱིས། །ས་རབ་དགའ་བ་ཐོབ་བར་དུ། །རྟག་ཏུ་ཚེ་རབས་དྲན་པ་དང་། །རབ་ཏུ་
བྱུང་བ་ཐོབ་པར་ཤོག །ཅེས་གསུངས་པའི་ཕྱིར་རོ། །དེ་ལྟ་འོད་དཔག་མེད་ལ་
གསོལ་བ་བཏབ་ན་རབ་ཏུ་བྱུང་བའི་གེགས་འབྱོར་བ་སློང་དཀའ་བའི་ཧ་ཅང་རྒྱལ་
པོ་ལྟ་བུ་ཕྱུག་པོ་དང་། མཐུན་རྐྱེན་ཡོ་བྱད་མེད་པའི་ཧ་ཅང་སྤྲང་པོ་ལྟ་བུར་ཡང་མི་
སྐྱེའོ། །དེ་གཉིས་སུ་སྐྱེས་ན་རབ་ཏུ་བྱུང་བའི་བར་ཆད་ཡིན་ཏེ། སྔོན་རྒྱལ་པོ་ཆོས་
དང་མི་ལྡན་པ་ཞིག་ལ་བུ་ཆོས་སེམས་ཅན་ཞིག་སྐྱེས། བུ་དེས་ཕ་ཆོས་མིན་གྱིས་
རྒྱལ་སྲིད་བྱེད་པ་མཐོང་ནས་བདག་ཀྱང་ཕ་ཤི་བ་དང་ཆོས་མིན་གྱིས་རྒྱལ་སྲིད་
བྱས་ནས་དམྱལ་བར་སྐྱེ་ངེས་སོ་སྙམ་ནས། ཡབ་ལ་རབ་ཏུ་བྱུང་བར་གནང་བ་

ཞུས་ཀྱང་མ་གནང་ངོ་། །བུ་དེས་རེ་ཞིག་ན་མི་དབུལ་བོ་འཁར་བ་དང་སློང་ཕོར་
ཆག་པ་ཐོགས་ཏེ་སློང་མོ་ལ་རྒྱུ་བ་ཞིག་མཐོང་ནས་དེ་ལ་སྨྲས་པ། ཀཱ་ཡེ། ཁོ་བོ་
ནི་རྒྱལ་པོ་ཕྱུག་པོའི་ཁྱིམ་དུ་སྐྱེས་པས་རབ་བྱུང་མ་ཐོབ་ན། ཁྱོད་ཅིའི་ཕྱིར་རབ་ཏུ་
མི་འབྱུང༌། སྤྲང་པོ་དེས་སྨྲས་པ། བདག་ལ་ལྷུང་བཟེད་སོགས་ཡོ་བྱད་མ་མཆིས་
སོ༑ ༑རྒྱལ་བུས་སྤྲང་པོ་དེ་ལ་ཡོ་བྱད་ཐམས་ཅད་བྱིན་ནས་དྲང་སྲོང་ཞིག་གི་དྲུང་
ནས་རབ་ཏུ་བྱུང་བཅུག་སྟེ། ད་ཁྱོད་ཀྱིས་ཡོན་ཏན་གྱི་ཁྱད་པར་ཅུང་ཞིག་ཐོབ་ན་
བདག་ལ་ཡང་རྗོད་ཅིག་ཅེས་སྨྲས་ནས། སྤྲང་པོ་རབ་ཏུ་བྱུང་བ་དེས་ཁས་བླངས་
ཏེ་མཐའ་གཅིག་ཏུ་སོང་ནས་བསྒོམས་པས་རང་རྒྱལ་གྱི་དགྲ་བཅོམ་པ་ཐོབ་པ་
དང་། བྱ་ངང་པའི་རྒྱལ་པོ་ནམ་མཁའ་ལ་འཕུར་བ་བཞིན་རྒྱལ་བུའི་ཐད་དུ་འོངས་
ནས་རྫུ་འཕྲུལ་བསྟན་ཏོ། །རྒྱལ་བུས་ཤེས་ནས་དགྲ་བཅོམ་དེའི་ཞབས་ལ་ཐོད་
པ་གཏུགས་ཏེ་ཁྱོད་ཀྱིས་འདི་ལྟ་བུའི་ཡོན་ཏན་བརྙེས་སམ་ཞེས་སྨྲས། དེ་བདག་
གིས་ཐོབ་བོ་ཞེས་གསུངས། རྒྱལ་བུས་བསམ་པ་འདིས་སྔོན་རབ་ཏུ་བྱུང་པ་མ་ཐོབ་
པ་ནི་སྤྲང་པོར་གྱུར་པས་ཡིན་ལ། བདག་གིས་རབ་བྱུང་མ་ཐོབ་པ་ནི་རྒྱལ་བུ་ཕྱུག་
པོར་སྐྱེས་པས་ཡིན་ནོ་སྙམ་ནས། བདག་གིས་འདི་རབ་ཏུ་བྱུང་བཅུག་པ་དང་
བཀུར་སྟི་བྱས་པའི་དགེ་བའི་རྩ་བ་འདིས། ཧ་ཅང་ཕྱུག་པོའི་ཁྱིམ་དང་ནི། །དབུལ་
པོའི་ཁྱིམ་དུ་མི་སྐྱེ་བར། །བར་མའི་ཁྱིམ་དུ་སྐྱེས་ནས་ཀྱང་། །རྟག་ཏུ་རབ་བྱུང་ཐོབ་
པར་ཤོག །ཅེས་རྒྱལ་བུས་སྨོན་ལམ་དེ་ལྟར་བཏབ་བོ། །དེ་དུས་རྒྱལ་བུ་དེ་ནི་
འཕགས་པ་ཤཱ་རིའི་བུ་ཡིན་ནོ། །
དེ་བཞིན་དུ་ཁྱིམ་པ་ཕོ་མོ་ཡན་ཆད་ཀྱིས་སྨོན་ལམ་འགྲུབ་བྱེད་ཀྱི་རྒྱུ་འོད་དཔག་

ང ས ། །རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད།
མེད་ལ་གསོལ་འདེབས་དང་སྲོག་གཅོད་སྤོང་བ་སོགས་དགེ་རྩ་སྣ་རེ་ལ་བརྟེན་
ནས་སྐྱེ་བ་ཐམས་ཅད་དུ་རབ་བྱུང་ཐོབ་པ་ལ་སྨོན་ལམ་དང་། རབ་བྱུང་དགེ་ཚུལ་
སློང་རེ་མཐོང་ན་ཁྱི་ཡིས་རྩྭ་མཐོང་བ་ལྟར་མི་བྱེད་པར་ང་ཡང་ཚེ་རབས་ཐམས་
ཅད་དུ་འདི་འདྲ་བ་ཐོབ་པར་ཤོག་ཅིག་ཅེས་ཡིད་སྨོན་བྱའོ། །སྔོན་རྒྱ་གར་པའི་
རྒྱལ་པོ་དང་ཁྱིམ་བདག་ཚོས་ཀྱང་སྐྲ་དཀར་པོར་གྱུར་པ་དང་། ད་ནི་འཆི་བདག་
གི་བརྡ་བྱུང་ངོ་ཟེར་ནས་ཁྱིམ་ནས་བུད་དེ་རབ་ཏུ་བྱུང་བ་ཡིན། བཅོམ་ལྡན་འདས་
ཀྱིས། རྒས་ཁར་ཚུལ་ཁྲིམས་ལྡན་པ་བདེ། །ཞེས་གསུངས། ད་ལྟ་ཁྱིམ་པ་ཕོ་མོ་
རྣམས་ཀྱང་ཤི་མ་སོང་བར་འཁོར་ངན་ཁྱི་ཚང་འདྲ་བ་རེ་ལ་ཤི་སྤར་འཐམ་མི་འདུག་
པར། བུ་རྒྱུད་ཚོས་རང་མགོ་ཐོན་པ་དང་རབ་ན་དགེ་ཚུལ་སློང་ཞུ། དེ་མིན་དགེ་
རྗེ་བཙུན་བྱམས་པ་བྱོན་དུས་དེའི་འཁོར་དུ་སྐྱེས་ནས་ཐར་པ་ཐོབ་པ་ཡིན། བཅོམ་
ལྡན་འདས་ཀྱིས། ཁྱིམ་པ་རྣམས་ནི་མེའི་འོབས་ན་གནས་པ་ལྟ་བུའོ། །རབ་ཏུ་
བྱུང་བ་རྣམས་ནི་བསིལ་ཁང་ན་གནས་པ་ལྟ་བུའོ། །ཞེས་དང་། ཁྱིམ་པའི་སྐྱེ་བོ་
ཐམས་ཅད་ཀྱིས། །སེན་མོའི་སྟེང་དུ་ཞིང་རྨོ་ཡང་། །ང་ཡི་རབ་ཏུ་བྱུང་བ་རྣམས། །
འཚོ་བས་ཕོངས་པར་མི་འགྱུར་རོ། །ཞེས་གསུངས་པས། འཇིག་རྟེན་ཁྱིམ་པའི་
ཉེས་དམིགས་དང་རབ་ཏུ་བྱུང་བའི་བདེ་བ་ལ་བལྟས་ནས་བསམ་བློ་ཐོངས་དང་
རབ་ཏུ་བྱུང་བ་ལ་སྙིང་ནས་སྤྲོ་འོང་བ་ཡིན། སྔོན་རྒྱ་གར་མཉན་དུ་ཡོད་པ་ན་བྲམ་
ཟེ་བྱིན་ཏེ་ལོ་ཞེས་བྱ་བ་ལ་ཆུང་མ་ངན་པ་འདྲེ་མོ་དང་འདྲ་བ་ཞིག་ཡོད། དེ་ལ་བུ་
གཅིག་ཀྱང་མེད་བུ་མོ་བདུན་ཡོད་དོ། །དེ་དག་བག་མ་ལ་བཏང་བ་དང་མག་པ་

རྣམས་དང་འདུས་ཏེ་སླར་ཁྱིམ་དུ་འོང་བའི་ཚེ། བྲམ་ཟེའི་ཆུང་མ་དེ་ཤིན་ཏུ་ཁ་དྲི་
ན་པ་ཡིན་པས་དེ་དག་ལ་ཁྲོ་ཞིང་གཤེ དེ་དག་ཀྱང་མ་དང་ཕ་ལ་སྡང་ཞིང་མནར།
བྲམ་ཟེའི་ཆུང་མ་དེས་བྲམ་ཟེ་ལའང་སྡང་ཞིང་མནར་རོ། །ནམ་ཞིག་ཞིང་རྔ་རན་
པ་དང་ཤིན་ཏུ་སྤྲང་པོ་ཡིན་པས་གླང་མེད་ཅིང་ཁྱིམ་མཚེས་ལ་གླང་གཡར་ཏེ་བྲམ་
ཟེ་རྒད་པོ་ཞིང་ཐོག་ཏུ་སོང་བ་ལ་གླང་དེ་ཡང་སྟོར་ཤོར་ནས་བྲམ་ཟེ་རྒད་པོས་ཡི་
མུག་སྐྱེས་ཏེ། བདག་གིས་སྔོན་ལས་ངན་ཅི་ཞིག་བྱས། ཁྱིམ་དུ་སོང་ན་ནི་ཆུང་
མས་མནར་བུ་མོ་དང་མག་པ་རྣམས་ཀྱིས་ཀྱང་འདུག་མི་བཅུག ཁྱིམ་མཚེས་ཀྱི་
གླང་དེ་ཡང་སྟོར་ཤོར་ན་ད་ནི་ཅི་བྱེད་སྙམ་དུ་སེམས་སྡུག་བྱས་ཏེ་བསྡད་པ་ལས།
རྒྱང་ཕ་ཚད་ཀྱི་ཤིང་དྲུང་ཞིག་ན་སངས་རྒྱས་བཅོམ་ལྡན་འདས་རབ་ཏུ་བྱུང་བའི་
ཆ་ལུགས་ཞི་ཞིང་དུལ་བས་བཞུགས་པ་མཐོང་ངོ་། །བྲམ་ཟེ་རྒད་པོ་རྒྱང་ཚད་ཅིག་
ཏུ་སོང་ནས་དབྱུག་པ་ལ་ཨམ་ཚུགས་བཅས་ཏེ་བརྟགས་བརྟགས་ནས་ཡང་འདི་
ལྟར་བསམས་ཏེ། དགེ་སྦྱོང་འདི་ནི་རབ་ཏུ་བདེའོ། །འདི་ལ་ཆུང་མ་ངན་པས་སྡང་
བ་ཡང་མེད། །བུ་མོ་དང་མག་པ་ངན་པས་མནར་བ་ཡང་མེད། ཞིང་རྔ་རན་ཏེ་གླང་
གཡར་མང་མི་དགོས། འདི་ལ་མྱ་ངན་མེད་དོ་བསམས་སོ། །བཅོམ་ལྡན་འདས་
ཀྱིས་དེ་མཁྱེན་ནས་བྲམ་ཟེ་ཁྱོད་ཀྱིས་བསམ་པ་བཞིན་ཏེ། ང་ལ་ནི་ཡང་དག་པར་
སྐྱོན་གང་ཡང་མེད་དོ། །ཆུང་མ་ངན་པ་ཡང་མེད་ན་འཚེ་ཞིང་གནོད་པ་ལྟ་ཅི་སྨོས།
བུ་མོ་བདུན་གྱིས་འཚེ་བ་མེད། མག་པ་ཡང་མེད། ཞིང་བརྔ་རྒྱུ་ཡང་མེད། གླང་
སྟོར་བའི་མྱ་ངན་བྱེད་པ་ཡང་མེད་དོ། །བྲམ་ཟེ་ཁྱོད་རབ་ཏུ་བྱུང་བ་ལ་དགའ་འམ་
ཞེས་གསུངས་པ་དང་། བྲམ་ཟེ་རྒད་པོས་གསོལ་བ། བདག་ད་ལྟ་ཁྱིམ་ལ་ནི་དུར་

ཁྲོད་ཙམ་དུ་འཛིན། ཆུང་མ་དང་བུ་མོ་ལ་ནི་དགྲ་བོ་ཙམ་དུ་འཛིན་ན་བདག་ལ་
གཏོང་མི་ཐུབ་པ་ཅི་ཡོད། བཅོམ་ལྡན་འདས་ཀྱིས་བདག་རབ་ཏུ་བྱུང་བར་གནང་
ན་བདག་ཅིའི་ཕྱིར་རབ་ཏུ་མི་འབྱུང་ལགས་ཞེས་ཞུས་སོ། །དེ་ནས་བཅོམ་ལྡན་
འདས་ཀྱིས་བྲམ་ཟེ་རྒད་པོ་རབ་ཏུ་བྱུང་ནས་མཐར་དགྲ་བཅོམ་པ་ཐོབ་པ་ཡིན་ནོ། །
ཚུལ་དེ་ལ་བསམས་ནས་མཐོ་དམན་དྲག་ཞན་ཐམས་ཅད་ཀྱིས་རབ་བྱུང་གི་སྡོམ་
པ་རེ་ཞུས་ཏེ་བསླབ་པ་སྣ་རེ་བསྲུངས་ནས་ཆོས་འདུལ་བ་ལ་བག་ཆགས་འཇོག་
དགོས། ད་ནི་བསྟན་པ་སྤྱི་དང་ཁྱད་པར་དུ་ཆོས་འདུལ་བ་རིན་པོ་ཆེའི་རྟགས་ཙམ་
དེ་ཡང་ནུབ་ལ་ཁད་དུ་གྱུར། མཐའ་དམག་འཕྱུར་བ་དང་ཆོས་འདུལ་བ་རིན་པོ་
ཆེ་འདི་ཐོག་མར་ནུབ་འགྲོ། མདའ་མདོས་གཏོ་ཆོག་སོགས་ནི་ནུབ་ཀྱང་མི་ནུབ་ལ།
གལ་སྲིད་ནུབ་སོང་ནའང་འདྲའོ་ཞེས་ཐུགས་རྗེ་ཅན་གྱིས་ཡང་ཡང་གསུངས་སོ། །
ད་ནི་མཚན་བཟུང་བའི་ཕན་ཡོན་དེ་དག་ལ་བསམས་ཏེ་ཕྱག་འཚལ་དགོས་
པས། རང་གི་མདུན་གྱི་ནམ་མཁའ་ན་ངོ་བོ་རྩ་བའི་བླ་མ་ལ་རྣམ་པ་མགོན་པོ་འོད་
དཔག་མེད་གཙོ་བོར་བཞུགས་པ་ལ་ཕྱོགས་བཅུ་དུས་གསུམ་གྱི་སྐྱབས་གནས་
ཐམས་ཅད་ཀྱིས་བསྐོར་ནས་བཞུགས་པར་བསམས་ལ། རང་གི་གཡས་སུ་ད་
ལྟའི་ཕ་དང་གཡོན་དུ་མ་མདུན་དུ་དགྲ་བགེགས་གནོད་བྱེད་ཐམས་ཅད་ཀྱི་མཐའ་
སྐོར་དུ་རིགས་དྲུག་གི་སེམས་ཅན་ཐམས་ཅད་སྟོན་མགྲོན་ཚོགས་པ་བཞིན་དུ་
ཕྱག་འཚལ་བ་དང་གསོལ་འདེབས་བྱེད་པའི་འུར་ཟིང་ཟིང་གིས་གནས་པར་
བསམ། ཚབ་ཚུབ་དང་བག་མེད་མི་བྱེད་པར་ཞིང་དུལ་དྲན་ཤེས་དང་ལྡན་པས་
ལག་པ་ཐལ་མོ་སྦྱར་བའི་བར་དུ་ཡིད་བཞིན་གྱི་ནོར་བུ་ཡོད་པར་བསམས་ལ། ཅི་

མཛད་ཁྱེད་ཤེས་ཀྱི་དད་པ་དྲག་པོས། ཐལ་མོ་སྤྱི་བོར་འཇོག་ཚེ་རྒྱལ་བ་སྲས་བཅས་
ཀྱི་སྐུ་ལ་ཕྱག་འཚལ་རང་གཞན་སེམས་ཅན་ཐམས་ཅད་ཀྱི་ལུས་ཀྱི་སྒྲིབ་པ་དག་
མཐར་ཐུག་སངས་རྒྱས་ཀྱི་དབུའི་གཙུག་ཏོར་བལྟར་མི་མངོན་པ་འགྲུབ་པར་ཤོག་
བསམ། དེ་བཞིན་དུ་མགྲིན་པ་ལ་གསུང་དང་ངག་གི་སྒྲིབ་པ་དག མཐར་སངས་
རྒྱུས་ཀྱི་གསུང་ཆོས་ཀྱི་དུང་། སྙིང་ག་ལ་ཐུགས་དང་། ཡིད་ཀྱི་སྒྲིབ་པ་དག་
མཐར་སངས་རྒྱས་ཀྱི་ཐུགས་དཔལ་གྱི་བེའུ་འགྲུབ་པར་ཤོག་ཅིག མལ་ལྔ་ས་ལ་
ཕབ་ཚེ་རྒྱལ་བ་སྲས་བཅས་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ལྔ་ལ་ཕྱག་
འཚལ། སྒོ་གསུམ་ཆ་མཉམ་གྱི་སྒྲིབ་པ་དག མཐར་ཐུག་སྐུ་ལྔ་ཡེ་ཤེས་ལྔ་ཐོབ་
པར་ཤོག་ཅིག་སྙམ་པའི་དམིགས་པ་བྱ། དེ་ལྟར་མི་ཤེས་པ་རྣམས་ཀྱིས་མགོན་
པོ་འོད་དཔག་མེད་ཁྱེད་མཁྱེན་ཁྱེད་ལ་ཕྱག་འཚལ། རང་བཞན་སེམས་ཅན་ཐམས་
ཅད་ཀྱི་སྡིག་སྒྲིབ་བག་ཆགས་ཐམས་ཅད་དག་ནས་ནུབ་ཕྱོགས་བདེ་བ་ཅན་དུ་སྐྱེ་
བར་ཤོག་ཅིག་སྙམ་པའི་དད་པ་དང་གུས་པས་ཕྱག་འཚལ་ན་དེས་ཆོག་པ་ཡིན།
ངག་འདོན་བྱེད་རྒྱུ་ལ་དང་པོ། བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་མགོན་པོ་འོད་དཔག་ཏུ་མེད་པ་
ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ༢༡། དེ་བཞིན་དུ་སྨན་གྱི་བླ་བཻཌཱུར་
འོད་ཀྱི་རྒྱལ་པོ༧། དཔལ་རྒྱལ་བ་ཤཱཀྱ་ཐུབ་པ༧། བྱང་ཆུབ་སེམས་དཔའ་སེམས་
དཔའ་ཆེན་པོ་ཉེ་བའི་སྲས་ཆེན་བརྒྱུད་ལ༧། སངས་རྒྱས་འོད་དཔག་མེད་ལ་ཕྱག་
འཚལ་ལོ། །བདེ་བ་ཅན་དུ་སྐྱེ་བར་བྱིན་གྱིས་རློབས། །དེ་ནས་གཞུང་གི་མོས་
གུས་ཕྱག་ལ་སོགས་ནས། བདེ་གཤེགས་འོད་དཔག་མེད་ལ་ཕྱག་འཚལ་ལོ། །

འབད
A
/ ཨ
1
}
ཞེས་པའི་བར་དེ་ལྟར་འདོན་དགོས་ཞེས་བརྡ་སྤྲད་ལ་ཕྱག་འཚལ་བ་དང་། དམིགས་
པ༑ ཕྱག་འཚལ་བའི་ཚིག་རྣམས་སྦྲགས་ནས་བྱ། དེ་ལྟར་གྲུབ་པ་དང་གདན་དུ་
འཁོད་ལ་ཕྱག་གི་འགྱུར་སྔགས་བརྗོད༧། དེ་ལྟར་ཕྱག་ལན་རེ་འཚལ་ན་རང་གི་
ལུས་ཀྱིས་ཁྱབ་པའི་འོག་གསེར་གྱི་ས་གཞི་ཡན་ཆད་ཀྱི་རྡུལ་ཕྲ་མོ་ཇི་སྙེད་པའི་
ཚད་ཀྱི་འཁོར་ལོས་སྒྱུར་བའི་བདེ་བ་སོགས་མྱོང་བ་ཡིན་ཏེ། ལྷ་ལས་ཕུལ་བྱུང་
ལས། སྙིང་ནས་དད་དམ་ཇི་ལྟར་དགའ་བ་དང་། །ཐེ་ཚོམ་གྱིས་སམ་གཞན་གྱི་
ངོར་ཡང་རུང་། །གང་ཞིག་ཐུབ་དབང་ཟླ་བ་དེར་ཕྱག་བྱེད། །དེས་ནི་ལྷ་ཡི་བདེ་
བ་ཕུན་ཚོགས་འཐོབ། །ཅེས་གསུངས་སོ། །དེར་མ་ཟད་བདེ་བ་ཅན་དུ་སྐྱེས་ནས་
འོད་དཔག་མེད་ཀྱི་ཞལ་མཆོག་མཐོང་བ་ཡིན་ནོ། །དེར་ཆོས་མཚམས་བྱེད་ན་
དགེ་བ་བསྔོ་བ་སོགས་བྱའོ། །
ད་ནི་སེར་སྣའམ་ཆགས་པའི་གཉེན་པོ་མཆོད་པ་འབུལ་བའི་ཡན་ལག་ལ་དང་
པོ་དངོས་འབྱོར་གྱི་མཆོད་པ་ནི། ཁ་ལག་གཙང་མས་མཆོད་པ། བསམ་པ་བཟང་
པོས་རྒྱས་འདེབས་ཟེར་བས། ཟས་སྙིགས་མ་གོས་རྙིང་པ་ལྟ་བུ་དངོས་པོ་དམན་
པ་དང་། གཞན་ལ་རྐུ་འཕྲོགས་གཡོ་སྒྱུས་བླངས་པ་སོགས་ལོག་པའི་རྫས་མ་ཡིན་
པ༑ རང་གི་སྔོན་བསགས་དང་འཕྲལ་དུ་འབད་རྩོལ་གྱིས་བསྒྲུབས་པའི་བཟའ་
བཏུང་གོས་རྒྱན་སོགས་གཙང་སྦྲ་དང་ལྷག་བསམ་དག་པས་མཆོད། རང་གི་བཟའ་
བཏུང་ལས་ལྷག་པ་མི་འབྱོར་ན་དེ་ཡང་དང་པོ་བཤམས་ཏེ་དཀོན་མཆོག་གསུམ་
ལ་མཆོད་སླར་དངོས་གྲུབ་ཀྱི་ཚུལ་དུ་རང་གིས་སྤུད་ནའང་རུང་བར་གསུངས། དེ་
ལ་རྩ་བ་བདག་འཛིན་གྱི་གཞི་གསུམ་པོ་མཆོད་དགོས་པས་བདག་གི་གཅེས་པའི་

ལུས་འདི་དང་། དེ་ལ་མཁོ་བའི་རྒྱུ་ཟས་ནོར་གསུམ་ཁང་ཁྱིམ་དང་བཅས་པའི་
ལོངས་སྤྱོད་ཐམས་ཅད་དང་དུས་གསུམ་དུ་བསགས་པའི་དགེ་རྩ་སྣ་རེ་ཡན་ཆད་
དང་བཅས་པ་གཙོ་བོར་མཆོད་དགོས། འདི་བློ་སྦྱོང་བ་ཡིན་པས་ལུས་ལོངས་སྤྱོད་
ཐམས་ཅད་དངོས་སུ་ད་ལྟ་ནས་གཏོང་མ་ཐུབ་ཀྱང་། ལུས་འདི་འོད་དཔག་མེད་
ལ་ད་ལྟ་ནས་ཞབས་ཕྱིའི་ཚུལ་དུ་ཕུལ་ལ་ངའི་ལུས་ཞེས་རང་གི་ཡིན་པ་བཅད་
ནས་སེམས་ཅན་ཐམས་ཅད་བདེ་བ་ཅན་དུ་སྐྱེ་བ་ལ་འབད། ལོངས་སྤྱོད་ཐམས་
ཅད་ད་ལྟ་ནས་མཆོད་ལ་འཆི་ཁ་མི་ཆགས་སྙམ་པའི་འདུ་ཤེས་བྱ། དགེ་རྩ་ཐམས་
ཅད་མཆོད་སྤྲིན་ཏུ་བསམས་ནས་མཆོད་དགོས། དེ་ལྟ་བུའི་དངོས་སུ་འབྱོར་བ་
སྟེ་ཡོད་པ་ལས་བྱུང་བའི་མཆོད་པ་མཆོད་ཡོན་ཞབས་བསིལ་མེ་ཏོག་བདུག་སྤོས་
མར་མེ་དྲི་ཆབ་ཞལ་ཟས་རོལ་མོ་སོགས་ཅི་དང་ཅི་མཆིས་པ་ཡོད་པོས་ཡོད་ཚོད་
མེད་པོས་མེད་ཚོད་དང་བསྟུན་ནས་མཆོད་དགོས། ཡོད་པོ་རྣམས་ཀྱིས་སྔོན་ཡང་
བསོད་ནམས་བསགས་པས་ད་ལྟར་ཕྱུག་པོར་གྱུར་པ་ཡིན། ད་ལྟར་ཡང་རྒྱུ་ཟས་
ལོངས་སྤྱོད་ཡོད་པ་འདི་ལ་བསོད་ནམས་བསགས་པའི་ཐེབ་ཆོད་དགོས། མེད་
པོ་རྣམས་ཀྱིས་སྔོན་ཡང་བསོད་ནམས་མ་བསགས་པས་ད་ལྟར་སྤྲང་པོར་གྱུར་ལ།
ད་ལྟར་ཆེན་པོ་མ་འབྱོར་ཡང་ཐ་ན་སྤྲང་ཟས་ཡན་ཆད་ཀྱིས་མཆོད་དགོས། དེས་
ན་ཕྱུག་པོས་ཡོད་ཕུགས་བཟུང་། སྤྲང་པོས་མེད་ཁ་འདོན་བྱས་ཏེ་ཁྲལ་འཇལ་
བ་ལྟ་བུ་བྱེད་པས་མི་འོང་རང་རང་གི་འབྱོར་ཚོད་ཀྱིས་བསོད་ནམས་བྱ་དགོས་
པ་ཡིན་ནོ། །
གཉིས་པ་ཡིད་སྤྲུལ་གྱི་མཆོད་པ་ནི། དངོས་སུ་མི་འབྱོར་བ་ཡིད་ཀྱིས་སྤྲུལ་

བའི་མཆོད་པ་མེ་ལོང་ལ་སོགས་པ་བཀྲ་ཤིས་པར་བྱེད་པའི་རྫས་བརྒྱུད། གདུགས་
ལ་སོགས་པའི་རྟགས་བརྒྱད། འཁོར་ལོ་ལ་སོགས་པའི་རྒྱལ་སྲིད་རིན་པོ་ཆེ་སྣ་
བདུན་སོགས་སྲིད་ཞིའི་དཔལ་འབྱོར་ཕུན་སུམ་ཚོགས་པ་རྣམས་སེམས་ཀྱིས་
འབུལ་བའོ། །འདི་དག་སངས་རྒྱས་བྱང་སེམས་སོགས་བསོད་ནམས་ཆེན་པོ་ཅན་
མ་གཏོགས་འབྱོར་དཀའ་བས་བྲིས་པ་དང་བཟོས་པ་སོགས་ཡོད་ན་དེ་དང་དེ་
དངོས་ཡིན་བསམས་ནས་འབུལ། ཁྱིམ་པ་ཕོ་མོ་རྣམས་ཀྱང་ནས་འབྲུ་དང་འཆུར་
རྡོག་བདུན་བརྒྱད་རེ་ལ་དེ་དང་དེ་ཡིན་པར་བསམས་ནས་མཆོད་ན་འདྲའོ། །དེ་
དག་ཅུང་ཟད་བཤད་ན། སྔོན་སངས་རྒྱས་བཅོམ་ལྡན་འདས་ལ་གཟུགས་ཀྱི་ལྷ་
མོ་འོད་འཆང་མས་མེ་ལོང་ཕུལ་བ་སངས་རྒྱས་ཀྱིས་བཀྲ་ཤིས་པའི་རྫས་སུ་བྱིན་
གྱིས་བརླབས་པ་ལྟར། རང་གིས་ཀྱང་དངུལ་དཀར་གྱི་མེ་ལོང་དྭངས་ཤིང་གསལ་
བ་ཕུལ་བས་རང་གཞན་ཐམས་ཅད་ཀྱིས་དམ་པའི་ཆོས་ཀྱི་དོན་རྟོགས་པར་ཤོག་
ཅིག །དེ་བཞིན་ཏུ་འགྲེས་སྦྱར་ཏེ། གྲོང་པའི་བུ་མོ་ལེགས་སྐྱེས་མས་འོ་མ་ཕུལ་
བ་ལྟར་རང་གིས་ཀྱང་འོ་མ་ཕུལ་བས་ཏིང་ངེ་འཛིན་གྱི་ཟས་ཐོབ་པ་དང་། གླང་
ཆེན་ས་སྲུང་གི་བུས་གི་ཝཾ་ཕུལ་བ་ལྟར་གི་ཝཾ་ཕུལ་བས་ཉོན་མོངས་པའི་ནད་སེལ་
བ་དང༌། ཁྱེའུ་རྩྭ་འཚོང་གིས་རྩྭ་དུརྦ་ཕུལ་བ་ལྟར་རྩྭ་དུརྦ་ཕུལ་བས་སྐྱེ་འཆི་བསྒྲེས་
རྒུད་མེད་པའི་སྐུ་ཐོབ་པ་དང་། ཤིང་གི་ལྷ་མོས་ཤིང་ཏོག་བིཝ་ཕུལ་བ་ལྟར་ཤིང་
ཏོག་ཕུལ་བས་རྟེན་འབྲེལ་བཅུ་གཉིས་ལུགས་ལྡོག་ཏུ་དག་ནས་མྱང་འདས་ཐོབ་
པ་དང་། ལྷའི་དབང་པོ་བརྒྱ་བྱིན་གྱིས་དུང་གཡས་སུ་འཁྱིལ་བ་ཕུལ་བ་ལྟར་དུང་
ཕུལ་བས་ཆོས་ཀྱི་སྒྲ་དབྱངས་སྒྲོགས་ནུས་པ་དང་། བྲམ་ཟེ་སྐར་རྒྱལ་གྱིས་ལི་ཁྲི་

ཕུལ་བ་ལྟར་ལི་ཁྲི་ཕུལ་བས་ཁམས་གསུམ་དབང་དུ་བསྡུ་བ་དང་། ཕྱག་ན་རྡོ་རྗེ་
ཉུངས་ཀར་ཕུལ་བ་ལྟར་ཡུངས་ཀར་ཕུལ་བས་མཐུ་སྟོབས་ནུས་པ་ཕུན་སུམ་ཚོགས་
པར་ཤོག ཅེས་བསམས་ཏེ་མཆོད། དེ་ཡང་མེ་ལོང་ཕུལ་ན་གཟུགས་བཟང་པོ་
དང་བློ་གསལ་བར་འགྱུར་བ་སོགས་རྒྱུ་དང་འཚམས་པའི་འབྲས་བུ་འབྱུང་བ་ཡིན་
ནོ༑ ༑བཀྲ་ཤིས་པའི་རྟགས་བརྒྱད་ནི། ཚངས་པ་ལ་སོགས་པས་སངས་རྒྱས་ལ་
ཕུལ་བ་དང་སངས་རྒྱས་རང་གི་སྐུ་ལ་དབུ་གདུགས་ལྟར་དུ་ཡོད་པ་སོགས་བསོད་
ནམས་དང་ཡེ་ཤེས་ཀྱི་རང་རྩལ་ལས་སོ་སོའི་མཚན་མ་ཡོད་པ་དེ་དང་དེ་ལ། རང་
གཞན་གྱི་བསོད་ནམས་བསགས་པའི་སླད་དུ་ལྷག་པ་གཟུགས་བརྙན་གྱི་དམིགས་
རྟེན་ཙམ་དུ་བྱས་ནས་འབུལ་ན། གདུགས་དཀར་པོ་གསེར་གྱི་ཡུ་བ་ཅན་དར་སྣ་
ཚོགས་ཀྱི་འཕུར་ལྡིང་གཡོ་བ་རིན་པོ་ཆེའི་ཏོག་གིས་མཛེས་པ་དབུ་ལ་ཕུལ་བས་
རང་གཞན་སེམས་ཅན་ཐམས་ཅད་ཉོན་མོངས་པའི་ཚ་གདུང་ལས་སྐྱོབ་པར་ཤོག་
ཅིག གསེར་ཉ་གཡུ་ཡི་གཤོག་པ་ཅན་མཉེན་ཞིང་ལྕགས་པ་སྤྱན་ལ་ཕུལ་བས་
ཤེས་རབ་ཀྱི་མིག་ཐོབ་པ་དང་། འདབ་སྟོང་རྣམ་པར་བཀྲ་བ་དྲི་བཟང་དང་ལྡན་
པའི་མེ་ཏོག་པདྨ་ལྗགས་ལ་ཕུལ་བས་པདྨ་ལ་ཆུ་མི་ཆགས་པ་ལྟར་འཁོར་བ་ལ་
གནས་ཀྱང་འཁོར་བའི་སྐྱོན་གྱིས་མི་གོས་ཤིང་ཚེ་རབས་ཀུན་ཏུ་རྫུན་སྤངས་པའི་
ལྗགས་པདྨ་ལྟ་བུ་ཐོབ་པ་དང་། བྱང་ཆུབ་སེམས་དཔས་གཞན་དོན་དུ་སྐྱེ་བ་བཟུང་
པའི་བཀྲ་ཤིས་པའི་ཆོས་དུང་གཡས་སུ་འཁྱིལ་བ་ཚེམས་ལ་ཕུལ་བས་ཚེམས་ཕྲེང་
བཞི་བཅུ་མངོན་ཞིང་རོ་བྲོ་བའི་མཆོག་ཐོབ་ཅིང་དུང་གི་ཚེམས་བར་ནས་དམ་པའི་
ཆོས་ཀྱི་སྒྲ་དབྱངས་སྒྲོགས་པ་དང་། བུམ་པ་འཆི་མེད་བདུད་རྩིས་གང་བ་དཔག་

བསམ་ཤིང་གི་ཁ་རྒྱན་ཅན་མགུལ་ལ་ཕུལ་བས་བུམ་པ་བཅུད་ཀྱིས་གང་བ་ལྟར་
རང་རྒྱུད་ཆོས་ཀྱིས་གང་ནས་གདུལ་བྱའི་རྒྱུད་ཚིམས་པ་དང་རིན་པོ་ཆེའི་དཔལ་
བེའུ་འཇའ་འོད་ཀྱི་རང་བཞིན་ཅན་ཐུགས་ལ་ཕུལ་བས་སངས་རྒྱས་ཀྱི་མཁྱེན་པ་
ཐོག་མཐའ་མེད་པ་གཏིང་དཔག་དཀའ་བའི་སྟོབས་རང་རྒྱུད་ལ་ཐོབ་པ་དང་། ལྷ་
རྫས་ལས་གྲུབ་པའི་དར་ལྷབ་ལྷུབ་ཀྱིས་གཡོ་བ་རིན་ཐང་དང་བྲལ་བ་བསྟན་པ་
མི་ནུབ་པའི་རྒྱལ་མཚན་སྐུ་ལ་ཕུལ་བས་ཕས་ཀྱི་རྒོལ་བ་དང་མི་མཐུན་པའི་ཕྱོགས་
ལས་རྒྱལ་ཞིང་སངས་རྒྱས་ཀྱི་སྐུ་དེ་མི་ཕལ་པ་ལས་སུམ་འགྱུར་གྱིས་འཕགས་པ་
ཐོབ་པ་དང་། སྲིད་པའི་དྲ་བ་ཉོན་མོངས་པའི་རང་བཞིན་ཅན་རྩད་ནས་གཅོད་
པའི་འཁོར་ལོ་ཞབས་ལ་ཕུལ་བས་ཕ་རོལ་གྱི་རྒོལ་བ་ཐམས་ཅད་ཟིལ་གྱིས་གནོན་
ཏེ་ཐེག་གསུམ་དམ་པའི་ཆོས་ཀྱི་འཁོར་ལོ་ཡོངས་སུ་བསྐོར་བས་གདུལ་བྱའི་རྒྱུད་
འདུལ་བ་དང་། དེ་ལྟར་རྟགས་བརྒྱུད་ཕུལ་བས་རང་གཞན་ཐམས་ཅད་བཀྲ་ཤིས་
རྒྱ་མཚོའི་དཔལ་ལ་སྤྱོད་པར་ཤོག་ཅིག་ཅེས་སྨོན་པ་དང་བཅས་པས་མཆོད་དོ། །
རྒྱལ་སྲིད་སྣ་བདུན་ལས་འཁོར་ལོ་རིན་པོ་ཆེ་ནི་སྔོན་དུས་འཁོར་ལོས་སྒྱུར་བའི་
རྒྱལ་པོ་རྣམས་ཀྱི་བསོད་ནམས་ཀྱི་སྟོབས་ལས་ཕོ་བྲང་གི་རྩེ་ནས་བདེན་ཚིག་
བརྗོད་པས་ཤར་ཕྱོགས་ཀྱི་ནམ་མཁའ་ནས་རྒྱལ་པོའི་མདུན་དུ་བབས་ཏེ་གང་དུ་
འགྲོ་འདོད་པའི་ཡུལ་དེར་འཁོར་ལོ་དེས་སྣ་དྲངས་ནས་འགྲོ་བ་དང་དེ་དང་མཉམ་
དུ་རྒྱལ་སྲིད་གཞན་རྣམས་ཀྱང་འབྱོར་འོངས་པ་དེ་ཡིན། ནོར་བུ་རིན་པོ་ཆེ་ནི་
མདོག་མཐིང་ག་དྲི་མ་མེད་པ་འོད་ཀྱིས་དཔག་ཚད་བརྒྱད་ཅུ་ཙམ་དུ་སྣང་བར་བྱེད་
པའི་ནུས་པ་དང་ལྡན་པ། གླིང་བཞིའི་འགྲོ་བ་ཐམས་ཅད་ཀྱི་དབུལ་ཕོངས་སེལ་

༄༅། །གླག་བླ་བསོད་ནམས་ཆོས་འགྲུབ་ཀྱི་གསུང་།
བ༑ འདོད་རྒུ་ཡོད་བཞིན་དུ་སྐོང་བ་ལ་སོགས་པའི་ཡོན་ཏན་དང་ལྡན་པ་དེའོ། །
བཙུན་མོ་རིན་པོ་ཆེ་ནི་གཟུགས་མཛེས་ཤིང་བལྟ་ན་སྡུག་པ། བུད་མེད་ཀྱི་སྐྱོན་
ཐམས་ཅད་དང་བྲལ་ཞིང་ཡོན་ཏན་དང་ལྡན་པ། ཡིད་དུ་འོང་བའི་དྲི་དང་རེག་བྱ་
དང་ལྡན་པ་ལ་སོགས་པ་དེའོ། །བློན་པོ་རིན་པོ་ཆེ་ནི་རྣམ་ཐོས་ཀྱི་བུ་ལྟ་བུ་ལོངས་
སྤྱོད་དཔལ་འབྱོར་ཕུན་སུམ་ཚོགས་པ། རྒྱལ་པོས་སྟོང་གསུམ་གསེར་གྱིས་ཁེངས་
ཤིག་ཅེས་བཀའ་སྩལ་ནའང་སྐད་ཅིག་གིས་སྒྲུབ་ནུས་ཤིང་གཏོང་ཕོད་ཆེ་བའི་
བསོད་ནམས་དང་ལྡན་པའོ། །གླང་པོ་རིན་པོ་ཆེ་ནི་ཐལ་ཀར་མཆེ་བ་དྲུག་དང་
ལྡན་པ་སྤྱི་གཙུག་དམར་ཞིང་དཔངས་མཐོ་བ། ནོར་བུའི་དྲ་བས་གཡོགས་ཤིང་
གླང་ཕལ་པ་སྟོང་གི་སྟོབས་མངའ་བ། ཤིན་ཏུ་མགྱོགས་ཁྱད་དང་ལྡན་པ་གླང་
ཆེན་ས་སྲུང་གི་བུ་ལྟ་བུའོ། །རྟ་མཆོག་རིན་པོ་ཆེ་ནི་མདོག་སྔོན་པོ་རྨ་བྱའི་མགྲིན་
པའི་སྤུ་ལྟ་བུ་ཡིད་དུ་འོང་བ། ནད་མེད་ཅིང་འཚེར་སྐད་ཀྱིས་འཛམ་གླིང་ཁྱབ་པ།
རྒྱལ་པོའི་ཐུགས་ལ་གང་ཤར་ཤེས་པས་ཅང་ཤེས་པ། འཛམ་གླིང་ཉིན་གཅིག་ལ་
ལན་གསུམ་བསྐོར་ནུས་པའི་བང་ཤུགས་རླུང་དང་འདྲ་བ་རྟ་ཡི་རྒྱལ་པོ་ཅང་ཤེས་
བ་ལ་ཧ་ལྟ་བུའོ། །དམག་དཔོན་རིན་པོ་ཆེ་ནི་སྙིང་སྟོབས་དང་ལྡན་པ་སྒྱུ་རྩལ་དང་
གཡུལ་འགྱེད་པའི་ཐབས་ལ་མཁས་པ། དཔུང་ཚོགས་ཡན་ལག་བཞི་དང་བཅས་
པ༑ གཞུ་བརྡུངས་པ་ཙམ་གྱིས་ཕ་རོལ་གྱི་དགྲ་སྡེ་ཐམས་ཅད་དཔའ་ཞུམ་པའི་
གཟི་བྱིན་བཟོད་པར་དཀའ་བ་རྒྱལ་པོ་འཕགས་སྐྱེས་པོ་ལྟ་བུའོ། །དེ་རྣམས་ཐམས་
ཅད་བློས་བསམས་ཏེ་འབུལ་པ་ཡིན་ནོ། །
གསུམ་པ་གདོད་ནས་གྲུབ་པའི་མཆོད་པ་ནི། ཡེ་གདོད་མ་ནས་ཏེ་འཇིག་རྟེན་

ཆགས་པའི་དང་པོ་ནས་སེམས་ཅན་སྤྱི་མཐུན་གྱི་ལས་ལས་རིམ་གྱིས་གྲུབ་ཅིང་
ཡོད་པའི་སྟོང་གསུམ་འཇིག་རྟེན་ཁམས་ཀྱི་གླིང་བཞི་བྱེ་བ་ཕྲག་བརྒྱ་དང༌། དེ་
དག་ཐམས་ཅད་རི་རབ་དང་ཉི་ཟླ་སོགས་ཀྱང་བྱེ་བ་ཕྲག་བརྒྱ་རེ་ཡོད་པ་དང་། དེ་
ཡང་ཤར་ཉི་ཟླའི་མར་མེ། ལྷོ་ཙན་དན་གྱི་བདུག་སྤོས། ནུབ་གངས་རིའི་ཞལ་
ཟས། བྱང་ཁ་འབབ་ཀྱི་དྲི་ཆབ། འོག་གཞི་གསེར་གྱི་མེ་ཏོག སྟེང་གཡུ་འབྲུག་
གི་རོལ་མོ་སོགས་རང་བྱུང་གི་རྣམ་ལྔ་ལ་སོགས་པ་མཚོན་བྱེད་ཡོད་པ་དེ་དག་དང་།
གཞན་ཡང་སྟེང་ལྷའི་ལོངས་སྤྱོད་དང་འོག་ཀླུའི་ལོངས་སྤྱོད་བར་མི་ཡི་ལོངས་སྤྱོད་
ཐམས་ཅུད་ཀུན་རིང་གི་བློ་ཡིས་བླངས་ཏེ། མགོན་པོ་འོད་དཔག་མེད་འཁོར་དང་
བཅས་པ་རྣམས་ལ་དབུལ་བར་བགྱིའོ། །ཁྱེད་རྣམས་ལ་མཆོད་པའི་ཉེར་ལེན་
མེད་ཀྱང་། བདག་དང་གཞན་སེམས་ཅན་ཐམས་ཅད་མཐར་ཐུག་སངས་རྒྱས་
ཐོབ་པ་དང་གནས་སྐབས་བདེ་བ་ཅན་དུ་སྐྱེ་བ་ལ་ཕན་ཞིང་བདེ་བའི་ཕྱིར་དུ་ཐུགས་
ཐུགས་རྗེ་ཆེན་པོའི་སྟོབས་ཀྱིས་བཞེས་པར་མཛོད་ཅིག་ཅེས་ཞུས་ཏེ། ཐུགས་
དགྱེས་པ་ཆེན་པོས་བཞེས་པར་བསམས་ནས་དེ་ལྟར་འབུལ་ནུས་ན་རྒྱལ་བ་སྲས་
བཅས་ལ་བཞེས་པའི་ནུས་པ་ཡོད་དེ་དེ་ནི། རྒྱུད་ལས་ཀྱང་། སྟོང་གསུམ་འཇིག་
རྟེན་ཐམས་ཅད་ཀྱི། །སངས་རྒྱས་ཞིང་ཁམས་ཐམས་ཅད་ལ། །འདོད་པའི་ཡོན་
ཏན་བརྒྱན་པ་ཡིས། །མཆོད་ན་སངས་རྒྱས་ཡེ་ཤེས་རྫོགས། །ཞེས་གསུངས་སོ། །
དེ་རྣམས་ཐམས་ཅད་འགྲོ་བ་སྤྱི་མཐུན་གྱི་ལས་ལས་བྱུང་བ་ཡིན་པས་སོ་སོར་ང་
དང་ཁྱོད་ཅེས་འཛིན་པ་མེད་པས་འབུལ་རུང་ཞིང་། མཆོད་རྫས་རང་ངོས་ཀྱང་
ཀུན་རྫོབ་རྟེན་འབྲེལ་གྱི་རོལ་པ་ཡིན་པས་མིང་རྐྱང་བཏགས་ཡོད་ཙམ་ལས་མ་

༄༅། །གླག་བླ་བསོད་ནམས་ཆོས་འགྲུབ་ཀྱི་གསུང་། །
གྲུབ་པར་ཤེས་པ་ནི་གནད་ཆེ་སྟེ། དཀོན་མཆོག་ཏཱ་ལ་ལས། གང་ལ་མཆོད་པ་
ནམ་མཁའ་འདྲར་ཤེས་ཤིང་། །གང་གིས་མི་དམིགས་གང་དུའང་འཛིན་པ་མེད། །
དེ་ནི་མཆོད་པ་ཀུན་གྱི་དམ་པ་སྟེ། །ཡེ་ཤེས་གཞལ་མེད་བསམ་ཡས་རབ་ཐོབ་
འགྱུར། །ཞེས་གསུངས་སོ། །དེས་ན་ཡང་དག་པའི་ལམ་གྱི་མཆོད་པ་ལྟ་བུ་ལ་ནི་
དངོས་པོར་འཛིན་པ་སྐྱོན་ཏེ། སྡུད་པ་ལས། ཇི་ལྟར་དུག་དང་འདྲེས་པའི་ཁ་ཟས་
བཟང་ཟ་བ། དཀར་པོའི་ཆོས་ལ་དམིགས་པའང་དེ་འདྲར་རྒྱལ་བས་གསུངས།
ཞེས་གསུངས་སོ། །འོན་ཀྱང་ཁྱིམ་པ་རྣམས་ཀྱིས་ནི་དད་པ་དང་གུས་པས་མཆོད་
པས་ཆོག་པ་ཡིན་ནོ། །དེས་ན་ཕྱིན་ཆད་ཆུ་གཙང་མ་དང་མེ་ཏོག་ཚལ། རང་དང་
གཞན་གྱི་ཆས་བཅའ་ལག་བཟང་པོ་སོགས་ཡིད་དུ་འོང་བའི་དངོས་པོ་ཅི་མཐོང་
ཐམས་ཅད་འོད་དཔག་མེད་ལ་མཆོད། རང་གཞན་ཐམས་ཅད་བདེ་བ་ཅན་དུ་སྐྱེ་
བར་ཤོག་ཅིག ཅེས་དེ་ལྟར་གྱིས་དང་ཚོགས་ཞོར་ལ་རྫོགས་པ་ཡིན། ཆོས་ཞུ་འོང་
དུས་ཀྱང་མགོ་ནག་ལག་སྟོང་མ་འོངས། ཆོས་དང་བླ་མ་ལ་རྒྱུ་ཟས་མི་དགོས་ཀྱང་
རང་གི་བསོད་ནམས་ཟད་འགྲོ། ཤི་བའི་དུས་སུ་རྒྱུ་ནོར་ལོངས་སྤྱོད་རི་རབ་ཙམ་
ཡོད་ཀྱང་ཏིལ་འབྲུ་ཙམ་ཁུར་དབང་མེད་པས་ཁ་སྟོང་ལག་སྟོང་དུ་མི་འགྲོ་ཁགས་
མེད་ཡིན་ལ། ད་ལྟ་རང་དབང་ཡོད་དུས་ཅི་ཙམ་ཐབས་སྡུག་ཀྱང་ནས་འབྲུ་སྤར་
གང་ཡན་ཆད་མེད་ཐབས་ཅི་ཡོད། ཐ་ན་ལམ་ཁ་ནས་མེ་ཏོག་བཏུས་ཏེ་ལག་པ་
བཀང་ནས་འོང་ན་དོན་ཆེན་པོ་ཡོད། དེ་ལྟ་རང་ཅག་རྣམས་ཀྱི་ཚུལ་ནི་སྡིག་པ་སྤོང་
རྒྱུ་ཡིན་ནའང་རུང་། མཆོད་པ་སོགས་དགེ་བ་བསྒྲུབ་རྒྱུ་ཡིན་ཡང་རུང་ཆེན་པོ་ལ་ནི་
བློ་ཞུམ་ནས་མི་ཐུབ། ཆུང་བ་ལ་ནི་བློ་མི་ཚིམ་ནས་འདི་ཙམ་གྱིས་ཅི་གནོད་ཅི་ཕན་

སྙམ་པས་བརྙས་ལས་བྱེད་ལ། དེ་ལྟར་ན་དགེ་སྒྲུབ་སྡིག་སྤོང་ཞིག་ཇི་ལྟར་འགྲུབ།
སྙིང་རྗེ་པདྨ་དཀར་པོ་ལས། སངས་རྒྱས་ལ་དམིགས་པའི་སེམས་ཀྱིས་མེ་ཏོག་
གཅིག་ཙམ་ནམ་མཁའ་ལ་དོར་ན་དེའི་དགེ་བའི་རྩ་བ་ནི་ངས་དེ་བཞིན་གཤེགས་
པའི་སངས་རྒྱས་ཀྱི་ཡེ་ཤེས་ཀྱིས་ཀྱང་ཚད་ནི་བཟུང་བའམ་བསྟན་པར་སླ་བ་མ་
ཡིན་ནོ་གསུངས། ཡང་པད་དཀར་ལས། མེ་ཏོག་གཅིག་ཙམ་གྱིས་ཀྱང་མཆོད་པ་
དང་། །བདེ་གཤེགས་སྐུ་གཟུགས་རྩིགས་ངོས་བྲིས་པ་ལ། །ལུས་འཁྲུག་བཞིན་
དུ་སེམས་ཀྱིས་ཕུལ་བྱས་ན། །དེ་དག་རིམ་གྱིས་སངས་རྒྱས་བྱེ་བ་མཐོང་། །ཞེས་
གསུངས་སོ། །དེས་ན་འདི་ཕྱི་དགེ་ལེགས་ཐམས་ཅད་ཀྱི་རྩ་བ་བསོད་ནམས་
བསགས་པ་འདི་གནད་ཆེ། ཁྱད་པར་ད་རེས་ཞིང་སྒྲུབ་ཆེན་པོའི་སྐབས་སུ་མཆོད་
པ་བྱེད་པ་ནི་སྔགས་ཀྱི་ཆོ་ག་དང་འབྲེལ་བ་དང་བླ་སེར་དམ་པ་མང་པོའི་རྟེན་གྱིས་
འཕགས་པ་དང་སྦྱོར་དངོས་རྗེས་གསུམ་ཚང་བ་སོགས་ཀྱིས་འགྱུར་ཁྱད་ཆེན་པོ་
ཡོད་པ་ཡིན་པས་མཆོད་པ་ལ་བརྩོན་དགོས། ཕྱུག་པོ་རྒྱུ་ཡོད་རྣམས་ཀྱིས་མཆོད་
སྦྱིན་གཏོང་ཕོད་མ་ཐུབ་ན་ཡི་དྭགས་ཀྱི་གཏེར་སྲུང་དང་དུག་སྦྲུལ་གྱི་མགོར་ནོར་
བུ་ཡོད་པ་དང་། ཁྱི་ཆེན་པོ་དང་འདྲ་བ་ཡིན་པས་རང་གཞན་སུ་ལའང་བེད་ཆོད་
པ་མེད་དོ། །རྒྱུ་ལོངས་སྤྱོད་འདི་ནི་དགྲ་རྐུན་གྱོད་གསུམ་དང་ཐུན་མོང་ཡང་ཡིན་
ཏེ༑ འདུལ་བ་ལས། བྱ་ཡིས་ཤ་ཡི་དུམ་བུ་ཁྱེར་བ་ན། །བྱ་གཞན་ཀུན་ཀྱང་བསྐོར་
ཞིང་འབྲང་བ་མཐོང་། །དེ་ལྟར་འདོད་པའི་ཡོན་ཏན་རིག་བྱས་ཏེ། །བསེ་རུ་ལྟ་
བུར་གཅིག་པུར་སྤྱོད་པར་བྱ། །ཞེས་གསུངས་པ་ལྟར་བཙན་པོས་ཕྲོག་དམའ་བས་
རྐུ་གདོན་བགེགས་བསེ་རག་ཡན་ཆད་ཀྱིས་བརླབ་འགྲོ་བ་དང་། སྐྱེ་བོ་མ་རབས་

༄༅། །གླག་བླ་བསོད་ནམས་ཆོས་འགྲུབ་ཀྱི་གསུང་།
ཀྱི་བསོག་པ་ཐམས་ཅད་ནི་གྱོད་དང་ཁ་མཆུའི་དོན་དུ་འཛད། སྐྱེ་བོ་འབྲིང་གི་
བསོག་པ་ཐམས་ཅད་ནི་གཉེན་སྟོན་མོ་ཙམ་ལ་འཛད། སྐྱེ་བོ་ཡ་རབས་ཀྱི་བསོག་
པ་ཐམས་ཅད་ནི་ཆོས་ལ་འཛད་པ་ཡིན་པས་སྔ་མ་གཉིས་ལ་ནི་འབྲས་བུ་མེད་པ་
སྟོང་ཟད་ཡིན་ལ། རྒྱུ་ཆོས་ཕྱོགས་ལ་བཏང་བ་ནི་ཚོང་པས་སྐྱེད་བཏང་བ་དང་ཞིང་
བཟང་པོ་ལ་ས་བོན་བཏབ་པ་ལྟར་ཡིན་པས་འདི་ཕྱི་ཀུན་ཏུ་ལོངས་སྤྱོད་བརྒྱ་འགྱུར་
དུ་འཕེལ་བ་ལས་འཛད་རྒྱུ་མེད་དོ། །མ་ཚད་རྒྱུ་ལོངས་སྤྱོད་འདི་དང་པོ་བསག་
མི་ཐུབ་པའི་སྡུག་བསྔལ། བར་དུ་འཚོ་སྐྱོང་མི་ཐུབ་པའི་སྡུག་བསྔལ། ཐ་མ་ནི་
རྟག་པ་མེད་པ་བརླག་འགྲོ་བའི་སྡུག་བསྔལ་ཡོད་དོ། །དབྱར་ཁ་ཆུ་ལོག་བརྒྱུག་
པ་བཞིན་ཏེ། ལོངས་སྤྱོད་དག་ནི་འབབ་ཆུ་བཞིན། །ཞེས་གསུངས་པའི་ཕྱིར། རང་
རང་གི་སྔོན་བསགས་ཀྱི་ལས་ལས་ཚེ་དེ་ལ་རྒྱུ་ལོངས་སྤྱོད་མི་འཛད་མཁན་རེ་ཡོད་
ཀྱང་། དེ་མཆོད་སྦྱིན་མ་ཐུབ་ན་ཕྱིན་ཆད་ཅི་ཡང་འབྱུང་རྒྱུ་མེད་ཅིང་སྔོན་བསགས་
ཀྱི་ལས་དེ་ཚེ་དེ་ལ་ཟད་འགྲོ་བ་ཡིན་ནོ། །རྒྱལ་སྲས་ཞི་བ་ལྷས། བསག་དང་
བསྲུང་དང་བརླག་པའི་གདུང་བ་ཡིས། །ནོར་ནི་ཕུང་ཁྲོལ་མཐའ་ཡས་ཤེས་པར་
བྱ༑ ༑ནོར་ལ་ཆགས་པས་གཡེང་བར་གྱུར་པ་རྣམས། །སྲིད་པའི་སྡུག་བསྔལ་ལས་
གྲོལ་སྐབས་མེད་དོ། །ཞེས་སོགས་གསུངས་སོ། །དེས་ན་ནོར་ནི་སྡུག་བསྔལ་གྱི་
རྩ་བ་སྙིང་པོ་མེད་པ་ལ་བསམ་ནས་མཆོད་སྦྱིན་བྱེད་དགོས། རྒྱ་གར་ན་སྔོན་ཁྱིམ་
བདག་ཕྱུག་པོ་ཞིག་དང་འདྲ་བའི་བོད་ན་རྒྱལ་པོ་ཡང་མེད་པ་ནི། སྤྱིར་བསོད་
ནམས་ཆུང་བ། ཐམས་ཅད་དུས་མར་ཟད་སྐལ་ངན་རེ་ལ་མཉམ་དུ་འབྱུང་བ་ཡིན་
ཞིང་། སེམས་རྩ་འཁུམ་པ་དང་རྒྱུ་འབྲས་མི་ཤེས་པས་འཕྲལ་དུ་བསོད་ནམས་

བསོག་ནི་མི་ནུས། རྒྱུ་ཟས་ཕྲན་བུ་རེ་ཡོད་པ་དེ་སེར་སྣས་བཅིངས་ཏེ་རང་གིས་
ཀྱང་མི་སྤྱོད་གཏོང་ཕོད་ཀྱང་མི་ནུས་ཁྱི་རྒན་རྒས་པ་སོ་མེད་ཀྱིས་རུས་རྒོག་སྐམ་
པོ་སྲུང་བ་བཞིན་དུ་འདུག་གོ སྔོན་ཇོ་བོ་རྗེ་བོད་དུ་བྱོན་དུས། ཁྱེད་བོད་འདི་ན་
ནས་སྤར་གང་གི་བསོད་ནམས་བསགས་པའི་འབྲས་བུ་མྱོང་མཁན་མི་འདུག་ཡི་
དྭགས་ཀྱི་ཡུལ་དང་འདྲའོ་ཞེས་གསུངས་པ་ནི་བདེན་ཏེ། ས་བོན་ཆུང་ངུ་ལ་འབྲས་
བུ་ཆེན་པོ་འབྱུང་བ་དང་ས་བོན་ཉུང་ངུ་ལ་འབྲས་བུ་མང་པོ་འབྱུང་བ་དཔེ་ཡིན་ཞིང་།
ཡུལ་ཁྱད་པར་ཅན་ཞིག་ལ་མཆོད་པ་ནས་འབྲུ་གཅིག་ཙམ་མཆོད་ནའང་འབྲས་
བུ་ཆེན་པོ་དང་མང་པོ་འབྱུང་བ་ཡིན་པས། དེ་ལྟར་རང་རེ་བོད་འདི་ན་ཕྱུག་གི་ཚད་
དུ་བརྩི་རྒྱུ་རྣམས་ཀྱང་སྔོན་ནས་ཕོར་གང་ཙམ་རེའི་མཆོད་སྦྱིན་བྱས་པའི་འབྲས་
བུ་ཡང་ཡིན་དཀའ་སྟེ། སྔོན་གྱི་དུས་སུ་འཁོར་ལོས་སྒྱུར་བའི་རྒྱལ་པོ་ང་ལས་ནུ་
ཞེས་བྱ་བ་གླིང་བཞི་དང་སུམ་ཅུ་རྩ་གསུམ་གྱི་ལྷའི་དབང་པོ་བརྒྱ་བྱིན་གྱི་ཁྲི་ཕྱེད་
མན་ཆད་ཐོབ་པའི་བསོད་ནམས་དང་དབང་ཐང་ཆེན་པོ་ཞིག་བྱུང་ལ། དེ་ཡང་
སྔོན་སངས་རྒྱས་བསོད་སྐྱབས་ཞེས་བྱ་བ་ལ་སྲན་རྡོག་བདུན་མཆོད་པའི་འབྲས་
བུ་ཡིན་པ་དང༌། ཡང་སྔོན་གྲོང་ཁྱེར་བཟང་བྱེད་ཅེས་བྱ་བ་ན་ཁྱིམ་བདག་ལུག་
ཅེས་བྱ་བ་ཤིན་ཏུ་བསོད་ནམས་ཆེན་པོ། མཛོད་ཁང་སྟོང་པ་ལ་མིག་གིས་བལྟས་
པ་ཙམ་གྱིས་གང་བར་འགྱུར་བ་དང་། དེའི་ཆུང་མ་དང་། བུ་དང་། དེའི་མནའ་
མ་དང་། གཡོག་ཕོ་དང་། གཡོག་མོ་སྟེ་དྲུག་ཡོད་པ་དེ་དག་གིས་བསམ་པ་ཙམ་
གྱིས་འདོད་རྒུ་འགྲུབ་པ། ཟས་ཅུང་ཟད་ཙམ་རེ་དེ་དག་གི་ལག་ཏུ་ཐོན་པ་དང་
བརྒྱ་སྟོང་དུ་འཕེལ་བ་ལ་སོགས་པའི་ཤིན་ཏུ་བསོད་ནམས་ཆེན་པོ་ཅན་དྲུག་ཡོད་

པ་དེ་དག་སངས་རྒྱས་ཀྱི་དྲུང་དུ་ཆོས་ཐོས་ནས་ཐར་བ་ཐོབ་པ་ཡིན་ནོ། །དེ་དག་
གིས་ལས་ཅི་བྱས་ནས་དེ་འདྲར་གྱུར་ན། སྔོན་ཡུལ་ཝཱ་རཱ་ཎ་སཱི་ན་རྒྱལ་པོ་ཚངས་
སྦྱིན་གྱི་དུས་སུ་ལོ་བཅུ་གཉིས་ལ་མུག་ངན་བྱུང་ལ། དེའི་ཚེ་ཁྱིམ་བདག་ཞིག་གིས་
མཛོད་ཁང་སྟོང་པ་ཐམས་ཅད་ཕྱག་མས་བསྡུས་པས་འབྲས་བྲེ་ཆུང་གང་ཙམ་བྱུང་
བ་བཙོས་པ་ན་རང་རྒྱལ་དགེ་སློང་ཞིག་དེར་བྱོན་པ་དང་། ཁྱིམ་བདག་དེས་བསམ་
པ༑ ད་འབྲས་ཅུང་ཟད་འདིའི་བགོས་སྐལ་ཙམ་དེ་ཟོས་ཀྱང་ཕན་པ་མེད་པར་འཆི་
རྒྱུ་ལས་ནི་མེད་ཐག་ཆོད་པས། རང་གི་ཟ་སྐལ་ནི་དགེ་སློང་འདི་ལ་འབུལ་ལོ་སྙམ་
ནས་ཆུང་མ་ལ་སྨྲས་སོ། །ཆུང་མས་ཀྱང་དེ་ལྟར་སྨྲས་སོ། །དེ་ནས་བུ་དང་མནའ་
མ་བྲན་ཕོ་མོ་དང་བཅས་པས་དེ་ལྟར་སྨྲས་ནས་འབྲས་སྤར་གང་ཙམ་དེ་བསྡུས་ཏེ་
དགེ་སློང་དེ་ལ་ཕུལ་ལོ། །དགེ་སློང་དེ་དགྲ་བཅོམ་པ་ཡིན་པས་རྫུ་འཕྲུལ་བསྟན་
པ་དང་དེ་དག་ཤིན་ཏུ་དད་པ་སྐྱེས་ནས་སྨོན་ལམ་བཏབ་བོ། །བསོད་ནམས་དེའི་
སྟོབས་ལས་འཕྲལ་དུ་མཛོད་ཁང་སྟོང་པ་ཐམས་ཅད་གང་། རྒྱལ་ཁབ་དེའི་མུག་
ངན་གྱི་བསྐལ་པ་རྒྱུན་ཆད། དེ་ནས་བཟུང་སྟེ་བཟའ་ཚང་དྲུག་པོ་དེ་དག་ཚེ་རབས་
གར་སྐྱེས་ཀྱང་ཕྱུག་པོ་ཤ་སྟག་ཏུ་སྐྱེས་ནས་སྤྲང་པོ་དང་མུ་གེའི་སྒྲ་ཙམ་ཡང་མ་མྱོང་།
མཐར་ཤཱཀྱ་ཐུབ་པའི་སྐུ་དུས་དེ་ལྟར་གྱུར་པ་ཡིན་ནོ། །དེས་ན་བསམ་པ་རྣམ་དག་
གི་མཆོད་པ་ནི་དངོས་པོ་རྒྱ་ཆུང་ཡང་དོན་རྒྱ་ཆེ་སྟེ། མེ་ཏོག་ཆུང་ཡང་མཆོད་པའི་
རྗེས། ཞེས་སོགས་ཟེར་བ་བཞིན་ནོ། །དེ་ལ་བསམས་ནས་རྒྱུ་ཡོད་པ་དེ་དང་དུ་
བླངས་དེས་ཚིམ་པ་མེད་པར་ཆེད་དུ་བཙལ་བ་ནི། རྒྱ་ཆེར་རོལ་བ་ལས། འདོད་
པའི་ཡོན་ཏན་དག་གིས་དགའ་བ་ནི། །ལན་ཚྭའི་ཆུ་འཐུང་བཞིན་ཏུ་ངོམས་པ་

མེད། །ཅེས་གསུངས་པ་ལྟར། སྟོང་གསུམ་གྱི་རྒྱུ་རྫས་ལོངས་སྤྱོད་ཀྱིས་ཀྱང་མི་
གཅིག་མི་ཚིམ་སྟེ། མི་རྒྱུ་ཡོད་སྨྱོ། ཟོག་རྩྭ་ཡོད་སྨྱོ་ཟེར་བའི་དཔེ་ཡིན། སེམས་
ལ་ཆོག་ཤེས་མ་བྱུང་བར་དུ་རྒྱུ་ལ་སོག་དུས་མི་འོང་། རྒྱུ་ནི་མེད་པས་མི་ཕོངས་
ཡོད་པས་ཕོངས་པ་ཡིན། རི་རབ་ཙམ་རེ་ཡོད་པས་མི་ཆོག་ཏིལ་འབྲུ་ཙམ་རེའི་
དོན་དུ་རྒྱུག་སྡོད་དང་མཐར་རང་གིས་ཟ་བེད་ཙམ་ཡང་མི་ཆོད་པར་རྒྱུ་ཟས་ཀྱི་ཆེད་
དུ་སྲོག་འདོར་བ་ཡོད་དེ། སྔོན་མི་ཞིག་སྟོན་ཐོག་ལེན་དུས་སྲན་མ་ཁུར་གཅིག་
ཁྱེར་ཏེ་ཤིང་དྲུང་ཞིག་ཏུ་བཞག་ནས་གཅིན་གཏོང་དུ་སོང་བའི་ཤུལ་དུ། ཤིང་དེ་
ལས་སྤྲེའུ་ཞིག་བབས་ནས་སྲན་མ་སྤར་གང་བླངས་ཏེ་ཤིང་ལ་འཛེགས་པ་དང་
སྲན་འབྲུ་གཅིག་ས་ལ་ཤོར་རོ། །སྤྲེའུ་རྒན་གྱིས་སྤར་གང་དེ་བོར་ལ་འབྲུ་གཅིག་
པོ་ཚོལ་འདུག་ཚེ། མི་དེ་འོངས་ནས་རྡོ་ལོག་ཞིག་བརྒྱབས་པས་བསད་དོ། །དེ་
ན་ལྷ་ཞིག་ཡོད་པས་སྨྲས་པ། སྲན་མ་སྤར་གང་བོར་ནས་སུ། །གང་ཞིག་འབྲུ་མ་
གཅིག་ཚོལ་བ། །ཤིན་ཏུ་ཚེགས་མང་ལྡན་པ་ཡི། །ཀྱེ་མ་སྤྲེའུ་འདི་རེ་རྨོངས། །
ཞེས་སྨྲས་པ་དེའི་དཔེ་ཡིན། ཡང་ཕྱུག་པོ་ཕལ་ཆེ་བས་ནོར་བཟང་བཟང་ཐམས་
ཅད་བཞག་ནས་ངན་ངོན་ཙམ་ལ་སྤྱོད་པའི་དཔེ་ཡོད་དེ། གནའ་རྔོན་པ་ཞིག་གིས་
གླང་པོ་ཆེ་ལ་དུག་མདའ་བརྒྱབས། གླང་པོ་ཆེས་ཀྱང་རྔོན་པ་བསད་དེ་གཉིས་ཀ་
ཤིའོ། །དེར་རྐུན་མ་ལྔ་བརྒྱ་འོངས་ནས་གླང་པོ་ཆེའི་རོ་མཐོང་བ་དང་། མུག་གེའི་
དུས་ཡིན་པས་ཕྱེད་ཀྱིས་གླང་པོ་ཆེའི་ཤ་བཙོས། ཕྱེད་ཀྱིས་ཆུ་ལེན་དུ་སོང་ངོ༌། །
དེ་རྣམས་ལ་རྐུན་རྫས་ཕྲན་བུ་བགོ་རྒྱུ་ཡོད་ཅིང་ཤ་བཙོ་མི་རྣམས་ཀྱིས་འདི་སྙམ་
སྟེ༑ ངེད་རྣམས་ཀྱིས་ཤ་ཅི་ཐུབ་ཟོས་ཏེ་ལྷག་མ་ལ་དུག་བཏབ་ནས་འཇོག་དང་

ཆུ་ལེན་རྣམས་ཀྱིས་ཟོས་ནས་ཤི་ན་རྐུན་རྫས་ཐམས་ཅད་རང་ཅག་ཐོབ་བོ་ཞེས་
དེ་ལྟར་བྱས་སོ། །ཆུ་ལེན་རྣམས་ཀྱིས་ཀྱང་དེ་ལྟར་བློ་ངན་དྲན་ཏེ། ཆུ་བརྒྱགས་
རེ་འཐུང་ནས་ལྷག་མ་ལ་དུག་བཏབ་སྟེ་ཁུར་འོང་བས་ཕན་ཚུན་ཐམས་ཅད་ཤིའོ། །
ཝ་ལྟོག་རྒན་པོ་ཞིག་ཀྱང་དུས་ཀྱི་ཞགས་པས་ཁྲིད་ནས་དེར་འོང་བ་དང་རོ་དེ་ཐམས་
ཅད་མཐོང་ནས་ཆགས་པ་ཆེན་པོ་སྐྱེས་ཏེ་བདག་ཏུ་བཟུང་ངོ༌། །སེར་སྣ་ཅན་གྱི་
ཆོས་ལུགས་ནི་བཟང་པོ་བཞག་ནས་ངན་པ་ལ་སྤྱོད་པ་ཡིན་པས། ཝ་རྒད་པོས་
བསམས་པ་བདག་ལ་རྙེད་པ་ཆེན་པོ་ཡོད་པ་འདི་རིམ་གྱིས་བཟའ་འོ་སྙམ་ནས།
དང་པོ་གཞུ་རྒྱུད་གྱོང་པོ་རྣམས་བཟའ་བར་བརྩམས་པས་གཞུ་མཆོག་ཁར་བཅུག་
ནས་འདྲད་ཅིང་གཞུ་རྒྱུད་ཆོད་པ་དང་གཞུའི་མཆོག་སྐན་ལ་ཕོག་ནས་ཤིའོ། །དེ་
ན་ལྷ་ཞིག་ཡོད་པས་སྨྲས་པ། བསགས་པར་ཡང་ནི་བྱ་བ་སྟེ། །ལྷག་པར་བསགས་
པ་མི་བྱའོ། །བསགས་ལ་ཆགས་པས་ཝ་ལོང་བ། །གཞུ་ཡིས་བསད་པར་གྱུར་ལ་
ལྟོས། །ཞེས་སྨྲས་པའི་དཔེ་དེ་ཡིན། དེ་བཞིན་ཏུ་ཕྱུག་པོ་སེར་སྣས་བཅིངས་པ་
ཁ་ཅིག་གིས། གསེར་དངུལ་དར་ཟབ་ཀྱིས་སྒམ་བཀང་། ཇ་མར་དང་ཤ་ནས་
ཀྱིས་གཉེར་ཁང་བཀང་། རྟ་ནོར་ལུག་གསུམ་གྱིས་ལྷས་བཀང་ནས། ད་དུང་
བསོག་འདོད་ཀྱི་རེ་བ་བྱེད། བསགས་པ་ཟད་དུ་དོགས་ནས་གོས་ངན་ཧྲལ་ཧྲིལ་
ཙམ་གྱི་སྤྲང་མདོག་སྟོན། ཆུ་ནག་དང་རྩམ་སྐྱ་ཙམ་གྱིས་ཚེ་ཅི་ཆོད་བྱས་ནས་འཕྲལ་
དུ་འཆི་བའམ། ནོར་གྱི་ཕྱིར་དུ་དགྲ་རྐུན་སོགས་ཀྱིས་བསད་ནས་ཝ་རྒད་པོ་བཞིན་
ཏུ་འགྱུར་བ་ཡོད་དོ། །དེ་ལ་བསམས་ནས་ཡར་མཆོད་པ། མར་སྦྱིན་པ། རང་
གིས་ལོངས་སྤྱོད་ནས་རྒྱུ་ཡོད་པ་ལ་བེད་ཆོད་དགོས་སོ། །འབད་རྩོལ་རི་རབ་ཙམ་

བྱས་པ་བས། བསོད་ནམས་མེ་སྟག་ཙམ་བསགས་ན་དགའ། ཞེས་གསུངས་པ་
ཡིན་ལ། ད་ལྟ་རྒྱུ་ཡོད་ཚོས་ཟེར་ལུགས་ལ་ངེད་ཀྱིས་འབད་རྩོལ་ཐུབ་པས་རྒྱུ་འདི་
སོག་པ་ཡིན་ཟེར་ཡང་དེ་ནི་ག་ལ་ཡིན། ཁོ་རང་གི་སྔོན་བསགས་ཕྲན་བུའི་འབྲས་
བུ་ལ་འཕྲལ་གྱི་འབད་རྩོལ་བྱས་པས་ཡིན་སྣང་སྐྱེས་པ་ཙམ་ཡིན་ལ། བསོད་
ནམས་སྤུ་ཙམ་བསག་མི་དགོས་པར་འབད་རྩོལ་རྐྱང་པས་རྒྱུ་སོག་སྲིད་ན་ད་ལྟ་
མི་ལ་ལ་ཞིག་གིས་ཚེ་གཅིག་ལ་འབད་ཀྱང་ཚེ་གཅིག་ལ་སྡུག་སྟེ། ད་ལོ་ཡོད་ན་
སང་ཕོད་མེད་མ་ཤི་བར་དུ་འབད་ཀྱང་ཤི་བའི་དུས་སུ་གསུར་བསྔོ་ཐེབ་གང་མེད་
པ་ལྟ་བུ་དང་། ལ་ལ་ཞིག་གིས་དཀོར་འབུལ་སྡུད། ཚོང་སོ་ནམ། རྐུན་ཇག་ཁྲམ་
གསུམ། གཡོག་གླ་རྔོན་བདའ་ཡན་ཆད། རྡོ་ལ་ཁྲག་གཏར་བྱ་རྐང་ལ་འཇིབ་ར་
བཙུགས་པ་ཙམ་དུ་འབད་རྩོལ་དང་བསོག་སྡུད་བྱེད་ཀྱང་། ཁ་མུ་ཁ་ཐོན་ཙམ་ལས་
བསགས་པ་མེད་པ་ལ་ལྟོས། ཁ་ཅིག་ལ་དཀོར་འབུལ་སྡུད་ཚོང་ཁེ་སྐྱེད། རྔོན་
ཟས་རྐུན་རྫས་སོགས་ཅི་ལ་ཡང་འབད་རྩོལ་མི་བྱེད་ཀྱང་། རྒྱུ་ཟས་འབད་མེད་
དུ་འབྱུང་ཞིང་། མེད་པ་ཚོལ་མི་དགོས། ཡོད་པ་ལ་གྱོང་གོད་མེད་པ་ནི་སྔོན་
བསགས་པའི་གཡང་རང་འཁོར་དུ་འོངས་བ་ཡིན། དེ་ལ་ལྟོས་དང་སྔོན་བསགས་
ཀྱི་བསོད་ནམས་ཨེ་དགོས་ཤེས། དཔེར་ན་ལོ་ཐོག་འདོད་ནས་ས་བོན་འདེབས་
དགོས་མ་གཏོགས་ས་རྒོད་ཅིག་ལ་འབད་རྩོལ་རྐྱང་པ་བྱས་པས་ལོ་ཐོག་མེད་པ་
བཞིན་ཡིན་ནོ། །ད་ལྟར་ལས་རྒྱུ་འབྲས་ལ་རྨོངས་པ་རྣམས་ཀྱིས་ཞེ་འདོད་ལ་ཕྱུག་
པོ་འདོད་ལག་ལེན་ལ་ཚོང་རྐུན་ཇག་རྔོན་རི་དྭགས་གསོད་པ་ནི། ཞེ་འདོད་དང་
ལག་ལེན་ཕྱིན་ཅི་ལོག་པ་ཡིན་ལ། ཕྱུག་པོ་འདོད་ན་མཆོད་སྦྱིན་བྱེད་དགོས་མ་
–

གཏོགས་ཚོང་ཁེ་སྐྱེད་སོགས་བྱས་པས་ཕྱུག་པོ་འོང་བ་ནི་སངས་རྒྱས་སུས་ཀྱང་
མ་གསུངས། སངས་རྒྱས་ཀྱིས་ནི་ཕྲོག་ཕྲོག་པ་ལ་དབུལ་པོའི་ལན་ཆགས་འཇལ་
དགོས་གསུངས། གལ་ཏེ་རང་རང་གི་སྔོན་ལས་རེའི་ཁྱད་པར་གྱིས་ཚོང་ལ་སོགས་
པ་བྱས་པས་ཚེ་འདི་ལ་རྒྱུ་ཟས་ཕྲན་བུ་རེ་སོགས་ཀྱང་དེའི་དོན་དུ་མི་དགེ་བ་བྱས་
པའི་འབྲས་བུ་ནི་ཚེ་ཕྱི་མ་མྱོང་དགོས་ན། ཚེ་འདིའི་ཁ་རྒྱབ་ཙམ་གྱི་ཆེད་དུ་ངན་
སོང་གི་གཏིང་རྡོ་བྱེད་པ་ལ་དགོས་པ་ཅི་ཡོད། དལ་འབྱོར་གྱི་མི་ལུས་ཤིག་ཡིན་
དུས་བསོད་ནམས་བསགས་པའི་ལོངས་སྤྱོད་ཅིག་གིས་ཁ་གསོ་དགོས་མ་གཏོགས།
སྡིག་པ་དང་འདྲེས་པས་ཁ་སོས་པ་ནི་ཁྲ་དང་སྤྱང་ཀི་ལྟ་བུའི་དུད་འགྲོ་ལའང་ཡོད་
དོ༑ །ཁྱད་པར་དུ་རི་དྭགས་ཤ་གླ་མང་པོ་བསད་པས་དངུལ་ཧྲིལ་ཚད་མང་པོ་ལོན་
པ་རྣམས་ཀྱི་ཁྱིམ་ནི་དངུལ་གྱི་བང་མཛོད་ཨེ་འདུག་ལྟོས་དང་རྙེད་ཚོད་དང་བསྟུན་
ན་ཡོད་ངེས་འདྲ། བང་མཛོད་ཕར་ཞོག་ཧ་དོམ་མི་སོད་པ་ལ་ལྟོས། ཡོན་ཏན་མེད་
པའི་དཀོར་ནོར་དང་། །སྡིག་ཟས་ཁྲམ་པའི་ལོངས་སྤྱོད་གཉིས། །རྙེད་དུས་ཡོད་
ཀྱང་སོག་དུས་མེད། །བསོག་པ་ལ་སྙིང་པོ་མི་འདུག་ཨཾ། །ཞེས་ཟེར་བ་ལྟར་ཡིན།
མ་ཚད་རི་དྭགས་མང་པོ་གསོད་མཁན་གྱི་ཁྱིམ་ན་མེད་མུག་བསེར་གསུམ་འཛོམས།
བཞོ་ཟོག་ལ་མར་དང་འོ་མ་མེད། ཟས་ལ་བཅུད་མེད། མི་ལ་དགྲ་བླ་མེད་པ་
སོགས་ཡིན་པ་ནི། རི་དྭགས་འདི་མི་མ་ཡིན་གྱི་སྒོ་ཟོག་ཡིན། མི་མ་ཡིན་ནི་ཡི་
དྭགས་ཡིན། སྒོ་ཟོག་རྣམས་བསད་པ་དང་ཡི་དྭགས་རྣམས་རྔོན་པ་དེའི་རྗེས་སུ་
འོངས་ནས་དེ་ཚང་གི་ཚེ་བསོད་ནམས་ལ་རྐུ་ཞིང་བརླབ་འགྲོ་བ་ཡིན་གསུངས།
དེས་ན་ཡོད་པོས་རྟ་གླང་མན་ཆད་མེད་པོས་ཁབ་སྐུད་ཡན་ཆད་ཀྱི་མཆོད་སྦྱིན་

༄༅། །རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད།
གྱིས་དང༌། རང་རང་གི་རྒྱུ་ཚོད་ཀྱི་བསོད་ནམས་འབྱུང་ལ། ལོ་བརྒྱའི་བར་དུ་
མཆིལ་མའི་སྐོམ་རྩི་བྱེད་རྒྱུ་སྟོང་གི་སྐེ་རགས་བཅིངས་ནས་སྡུག་འབད་བྱས་པ་
བས། ད་རིས་ཞིང་སྒྲུབ་འདི་ལྟ་བུའི་སྐབས་སུ་ཉིན་གཅིག་ཇ་སྐབས་གཅིག་ཙམ་
ལ་སྐྱབས་འགྲོ་ཕྱག་སྐོར་ཙམ་དང་། མགོན་པོ་འོད་དཔག་མེད་མཆོད་སྙམ་པས་
ནས་འབྲུ་གཅིག་ཙམ་ནམ་མཁའ་ལ་མཆོད་པའི་བསོད་ནམས་བསམ་གྱིས་མི་ཁྱབ་
པ་ཡིན་ནོ། །སྔོན་བསོད་ནམས་མ་བསགས་པས་ད་ལྟ་ཆེན་པོ་མཆོད་རྒྱུ་མེད་ཀྱང་
མེ་ཏོག་དང་ཆུ་གཙང་མ་ལ་སོགས་པ་འདི་དག་བདག་མེད་དངོས་གཙང་གི་མཆོད་
པ་ཡིན་པས་མཆོད་ན་ཤིན་ཏུ་དོན་ཆེ་ཡང་། དེ་ཙམ་ཡང་འབུལ་མི་ནུས་པ་ནི་གཏན་
དུ་བསོད་ནམས་ཟད་པའི་རྟགས་ཡིན་ནོ། །སློབ་དཔོན་ཞི་བ་ལྷས། བདག་ནི་
བསོད་ནམས་མི་ལྡན་བཀྲེན་ཆེན་ཏེ། །མཆོད་པའི་ནོར་གཞན་བདག་ལ་ཅང་མ་
མཆིས། །དེས་ན་གཞན་དོན་དགོངས་པའི་མགོན་གྱིས་འདི། །བདག་གི་དོན་སླད་
ཉིད་ཀྱི་མཐུས་བཞེས་ཤིག །ཅེས་གསུངས་སོ། །བསམ་པ་རྣམ་པར་དག་པའི་
མཆོད་པ་ནི་ས་རྡོ་ཡན་ཆད་ཀྱིས་རུང་བ་ཡིན་ཏེ། སྔོན་སངས་རྒྱས་བཅོམ་ལྡན་
འདས་དང་འཕགས་པ་ཀུན་དགའ་བོ་གཉིས་བསོད་སྙོམས་ལ་གཤེགས་པའི་ལམ་
ཁ་ན་བྱིས་པ་ཆུང་ངུ་གཉིས་ཀྱིས་ས་རྡུལ་ལས་ཁང་པ་ལྟ་བུ་རེ་བྱས་ནས་འདི་ནི་ཁང་
པ་ཡིན་འདི་ནི་བང་མཛོད་འདི་ནི་རིན་པོ་ཆེ་ཡིན་ཞེས་རྩེད་མོ་བྱེད་ནས་འདུག་གོ །
ཁྱེའུ་གཅིག་པོས་སངས་རྒྱས་བྱོན་པ་མཐོང་ནས་དགའ་སྟེ། རིན་པོ་ཆེ་ཡིན་ཟེར་
བའི་ས་རྡུལ་དེ་ལས་སྙིམ་པ་གང་བླངས་ཏེ་སངས་རྒྱས་ཀྱི་དྲུང་དུ་འོངས་ཏེ་ཕུལ་
བར་བརྩམས་ཚེ་ཁྱེའུ་ཆུང་ཆེས་བས་མ་སླེབས་པ་དང་ཁྱེའུ་གཅིག་པོ་ལ་ཁྱོད་ས་ལ་

༄༅། །གླག་བླ་བསོད་ནམས་ཆོས་འགྲུབ་ཀྱི་གསུང་།
རྒུར་དང་ཁོ་བོ་ཁྱོད་ཀྱི་སྟེང་ནས་ལངས་ཏེ་སངས་རྒྱས་ཀྱི་ལྟུང་བཟེད་དུ་བླུག་གོ་
ཞེས་སྨྲས་པ་དང་ཁྱེའུ་གཅིག་པོས་དེ་ལྟར་བྱས། གཅིག་པོས་དེའི་ཕྲག་པའི་སྟེང་
ནས་འགྲེངས་ཏེ་ས་རྡུལ་སྙིམ་པ་གང་དེ་སངས་རྒྱས་ཀྱིས་ལྷུང་བཟེད་དམའ་བར་
མཛད་ནས་བཞེས་སོ། །ས་རྡུལ་དེ་ཀུན་དགའ་བོ་ལ་གཏད་དེ་འདི་འཇིམ་པ་གྱིས་
ལ་གཙུག་ལག་ཁང་ལ་སྐུས་ཤིག་གསུངས། ཁྱེའུ་དེ་ས་རྡུལ་སྙིམ་པ་གང་ཕུལ་བའི་
བསོད་ནམས་དེས་ང་མྱ་ངན་ལས་འདས་ཏེ་ལོ་བརྒྱ་ལོན་པའི་འོག་ཏུ་འཛམ་བུའི་
གླིང་གི་རྒྱལ་པོ་ཨ་ཤོ་ཀ་ཞེས་བྱ་བར་འགྱུར་རོ། །ཁྱེའུ་གཅིག་ནི་དེའི་བློན་པོར་
འགྱུར་ཏེ་འཛམ་བུའི་གླིང་དུ་མཆོད་རྟེན་བརྒྱད་ཁྲི་བཞི་སྟོང་ཅིག་ཅར་དུ་བྱེད་པར་
འགྱུར་རོ་ཞེས་ལུང་བསྟན་པ་ཡིན་ནོ། །འབད་རྩོལ་བྱས་པས་ཚེ་གཅིག་ལ་མ་རྙེད་
པ་བསོད་ནམས་བསགས་པས་ཉིན་གཅིག་ལ་རྙེད་པ་ཡོད་དེ། སྔོན་རྒྱལ་པོའི་ཁབ་
ན་བྲམ་ཟེ་ཕོ་མོ་གཉིས་ཡོད་པས་འབད་རྩོལ་ཇི་ལྟར་བྱས་ཀྱང་ལྟོ་བརྒྱུགས་ཙམ་
ཡང་མེད་པའི་སྤྲང་པོ་ཁོ་ན་ཡིན་པས། དགེ་འདུན་ལ་བསོད་སྙོམས་ཕུལ་ན་ཕྱུག་
པོར་འགྱུར་བ་ཐོས་ཏེ་བཟའ་མི་གཉིས་པོས་སློང་མོ་དང་གླ་མི་བྱས་ནས་སྤྱང་ཟས་
དང་གླ་ཟས་ཅི་ལོན་ཐམས་ཅད་ཀྱིས་དགེ་འདུན་ལ་བསོད་སྙོམ་ཕུལ་བྲམ་ཟེའི་ཆུང་
མས་བསྙེན་གནས་ཀྱི་སྡོམ་པ་ཡང་བླངས་སོ། །དེའི་ཚེ་རྒྱལ་པོ་གསལ་རྒྱལ་གྲོང་
གི་ཕྱི་རོལ་དུ་ཉིན་པར་ཁམས་བསང་དུ་སོང་ནས་ཕྱིར་བྱོན་པ་ན་བཙོན་པ་ཞིག་
ཤིང་ལ་བཅངས་ཏེ་ཤི་ལ་ཐུག་པ་ཞིག་གིས་རྒྱལ་པོ་ལ་ཟས་བསླངས་སོ། །རྒྱལ་
པོས་སྐུར་འོང་ངོ་ཞེས་གསུངས་ནས་རྒྱལ་པོའི་ཁབ་ཏུ་བྱོན་པ་ན་ནམ་ཕྱེད་ཀྱི་བར་
དུ་བརྗེད་སོང་། དེ་དུས་དྲན་ཡང་རྒྱལ་པོའི་ཁབ་ཀྱི་ཕྱི་རོལ་ན་ནམ་ཕྱེད་འདྲེ་གདོན་

༄༅། །རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད།
སྲིན་པོས་གང་ཡོད་པས་སུ་ཡང་འགྲོ་མ་ཕོད། རྒྱལ་པོས། ངའི་ཡུལ་ན་བཙོན་པ་
དེ་ལ་ཁ་ཟས་ཁྱེར་ནུས་མཁན་ཡོད་ན་གསེར་སྲང་སྟོང་གླ་སྦྱིན་ནོ་ཞེས་བསྒྲགས་
པ་དང་། གཞན་སུ་ཡང་འགྲོ་མ་ཕོད། བྲམ་ཟེའི་ཆུང་མ་དེས་བསམ་པ་བདག་
གིས་དེ་རིང་བསྙེན་གནས་ཀྱི་སྡོམ་པ་ཡན་ལག་བརྒྱད་བླངས་ཡོད་པས་ལྷ་འདྲེས་
གནོད་པ་ག་ལ་ནུས་མོ་འགྲོའོ་སྙམ་སྟེ། རྒྱལ་པོ་ལས་ཟས་བླངས་ཏེ་ནམ་ཕྱེད་རྒྱལ་
པོའི་ཁབ་ཀྱི་ཕྱི་རོལ་དུ་ཚམ་ཚོམ་མེད་པར་སོང་ངོ༌། །ལམ་དུ་སྲིན་མོ་ཞིག་ལ་དེའི་
ཉིན་པར་བུ་ལྔ་བརྒྱ་སྐྱེས་པ་དང་འཕྲད་པ་ན་སྲིན་མོ་དེ་ལྟོགས་ཆེས་པས་བྲམ་ཟེའི་
ཆུང་མ་དེ་ཟ་ཆས་བྱས་སོ། །བྲམ་ཟེའི་ཆུང་མས་བསྙེན་གནས་ཀྱི་སྡོམ་པ་དྲན་པ་
ན་སྲིན་མོས་ཤེས་ནས་སྐྲག་སྟེ་དགེ་བསྙེན་མ་ཁྱོད་ཀྱིས་ཁྱེར་བའི་ཟས་དེ་ལས་ཅུང་
ཞིག་བསླང་ངོ་ཞེས་སྨྲས་པ་དང་། དགེ་བསྙེན་མས་ཟས་ཅུང་ཟད་བྱིན་པ་དེ་དགེ་
བསྙེན་མའི་སྡོམ་པའི་ཚུལ་ཁྲིམས་ཀྱི་བྱིན་རླབས་ཀྱིས་མང་དུ་གྱུར་ནས་སྲིན་མོ་མ་
སྨད་ཐམས་ཅད་ཚིམ་མོ། སྲིན་མོ་དེ་དགའ་ནས་མོ་འདུག་ས་འདི་ན་གསེར་བུམ་
པ་གང་ཡོད་པ་དེ་ཁྱེད་ལ་འབུལ་ཁྱེར་ཅིག་ཅེས་གསེར་བུམ་པ་གང་རྙེད་དོ། །དེ་
འདྲ་བའི་ལྷ་འདྲེ་མང་པོ་ལ་ཕན་བཏགས་པས་ལྷ་འདྲེ་རྣམས་ཀྱིས་གནོད་པ་ཕར་
ཞོག་གསེར་བུམ་པ་གསུམ་བྲམ་ཟེ་མོ་དེ་ལ་བྱིན་ནོ། །བཙོན་པ་དེ་ལ་ཁ་ཟས་སྤྱད་
ནས་སླར་འོངས་པ་དང་གསལ་རྒྱལ་གྱིས་གསེར་སྲང་སྟོང་ཡང་དེ་ལ་བྱིན་པས་
བྲམ་ཟེ་བཟའ་མི་གཉིས་པོ་དེ་ཉིན་ནས་ཕྱུག་པོར་གྱུར་ལ། དེ་དགེ་འདུན་པ་ལ་
བསོད་སྙོམས་ཕུལ་བའི་བསོད་ནམས་ཡིན་པར་ཤེས་ཏེ་ལྷག་པར་ཡང་དགེ་འདུན་
ལ་བསོད་སྙོམས་ཕུལ་བས་ཤིན་ཏུ་ཕྱུག་པོར་གྱུར། བྲམ་ཟེ་དེ་རྒྱལ་པོ་གསལ་

རྒྱལ་གྱི་བློན་པོར་གྱུར་བ་ཡིན་ནོ། །
དེས་ན་སྤུང་ཟས་ཙམ་གྱིས་ཀྱང་མཆོད་སྦྱིན་དང་ཉི་མ་རེ་རེ་ཙམ་ལ་བསྙེན་
གནས་ཀྱི་སྡོམ་པ་རེ་སྲུངས་དང་ཚེ་འདི་ལ་མཐོང་ཆོས་མྱོང་འགྱུར་གྱི་འབྲས་བུ་དེ་
ལྟར་སྨིན་རྒྱུ་ཡོད་ན་ཕྱི་མ་ལ་ཇི་ལྟར་མེད། འབད་རྩོལ་གྱི་འབྲས་བུ་དང་ཚོགས་
བསགས་ཀྱི་རྒྱུ་ཡོད་དུས་གཏོང་སེམས་མེད། གཏོང་སེམས་ཡོད་དུས་རྒྱུ་མེད་པ་
ལྟ་བུ་ལས་ཐམས་ཅད་འཛོམས་དཀའ་ལ། སེམས་ཤེད་ཡོད་ཀྱང་རྒྱུ་ཤེད་མེད་ན་
མཆོད་སྦྱིན་འགྲུབ་ཐབས་མེད། འོན་ཀྱང་ཟད་འཕྲོ་དང་སྣོད་སྟོང་ཡན་ཆད་ཀྱིས་
ཚོགས་བསག་དགོས་ཏེ། གནའ་སྔོན་ཕྱུག་པོ་བཟའ་མི་གཉིས་ཡོད་པས་རྒྱུ་བར་
མཛོད་གང་བའི་རིང་ལ་ནི་མཆོད་སྦྱིན་མ་ནུས་མཐར་སྤྲང་པོ་རེད་པ་དང༌། ཕྱིན་
ཆད་ཚེ་རབས་ཀུན་ཏུ་སྤྱང་པོ་རེད་འགྲོ་བ་ལ་སྐྲགས་ཏེ་སྔར་གྱི་མཛོད་ཁང་སྟོང་པ་
ཐམས་ཅད་དུ་ཉུག་ཉུག་པ་ལས་གསེར་གྱི་དོང་ཙེ་གཅིག་རྙེད་དོ། །དེ་ཆུ་བུམ་པ་
གང་གི་ནང་དུ་འཕངས་ཏེ་དགེ་འདུན་ལ་ཕུལ་ལོ། །དགེ་འདུན་པས་ཆུ་དེས་ཞབས་
བཀྲུས་དོང་ཙེ་དེས་མེ་ཏོག་ཉོས་ལ་བཞེས་སོ། །དེའི་བསོད་ནམས་དེས་བཟའ་
མི་དེ་གཉིས་གང་དང་གང་དུ་སྐྱེས་ཀྱང་སྐྱེས་མ་ཐག་པ་ནས་ཁྱིམ་དུ་ཁྲུས་ཀྱི་རྫིང་
བུ་ཁྲུ་བརྒྱད་པ་ཞིག་བརྟོལ་ནས་ནང་དུ་གསེར་གྱི་དོང་ཙེ་མང་པོས་གང་བ་ཤ་སྟག་
ཉམས་སུ་མྱོང་བ་ཡིན། ཡང་སྔོན་རྒྱ་གར་ན་ཁྱིམ་བདག་ཕྱུག་པོ་ཞིག་ལ་བུ་མོ་
གཟུགས་མཛེས་པ་མཚན་དང་ལྡན་པ་ལྭ་བ་དཀར་པོ་རིན་པོ་ཆེ་ཞིག་གྱོན་བཞིན་དུ་
སྐྱེས་སོ། །གོས་དང་བཅས་ཏེ་མཉམ་དུ་ཆེར་སྐྱེས་མིང་ཡང་དཀར་མོ་ཞེས་བཏགས་
སོ༑ །ཆོས་ཁོ་ན་ལ་དད་ཅིང་རབ་ཏུ་བྱུང་བ་དང་གོས་དེ་ཡང་ཆོས་གོས་སུ་གྱུར་
——— ——— ( 77 S) >

མཐར་ནི་དགྲ་བཅོམ་མར་གྱུར་པ་ཡིན་ནོ། །དགེ་སློང་མ་དཀར་མོ་དེས་ལས་ཅི་
ཞིག་བྱས་ནས་དེ་ལྟར་གྱུར་པ་ཡིན་སངས་རྒྱས་ལ་ཞུས་སོ། །བཅོམ་ལྡན་འདས་
ཀྱིས་གསུངས་སོ། །སྔོན་ཁྱིམ་བདག་སྤྲང་པོ་བཟའ་མི་གཉིས་ཡོད་པ་ལ་གོས་
གཅིག་ལས་གྱོན་རྒྱུ་མེད་ལ། གཅིག་སློང་མོ་ལ་འགྲོ་བ་དེས་གོས་དེ་གྱོན། གཅིག་
པོ་ས་བོང་དུ་ཉལ་བ་ཡིན། ཆུང་མས་སྨྲས་པ། བདག་ཅག་གཉིས་ཀྱིས་སྔོན་བསོད་
ནམས་མ་བསགས་པས་འདི་འདྲ་བར་གྱུར་ལ། ད་ནི་གོས་གཅིག་པོ་འདི་སངས་
རྒྱས་ལ་ཕུལ་ཏེ་བསོད་ནམས་བྱའོ་ཞེས་སྨྲས། ཁྱོ་བོ་དེས་མ་མོས་སོ། །ནམ་ཞིག་
བསོད་སྙོམས་པ་ཞིག་མཐོང་ནས་བུད་མེད་དེས་གོས་དེ་རྫོགས་པའི་སངས་རྒྱས་
ལ་འབུལ་རྒྱུར་བསྐུལ་ནས་མོ་ཤིང་ལོའི་ཞབས་སུ་ཉལ་ལོ། །བསོད་སྙོམས་པ་
དེས་སངས་རྒྱས་ལ་ཕུལ་བ་དང་སངས་རྒྱས་ཀྱིས་བསྔོ་བ་མཛད། ཡུལ་དེའི་རྒྱལ་
པོ་བཙུན་མོ་དང་བཅས་པས་ཐོས་ནས་རྗེས་སུ་ཡི་རངས་བྱས། བཙུན་མོ་དེས་ལུས་
ཀྱི་གོས་དང་རྒྱུན་ཆ་ཚང་ཞིག་སྤྲང་མོ་དེ་ལ་བྱིན་པས་ཚེ་དེ་ལ་ཕྱུག་པོར་གྱུར་ཅིང་
ཚེ་རབས་མང་པོའི་བར་དུ་གོས་མཆོག་ཐོབ་ནས། ད་ལྟའི་དགེ་སློང་མ་དཀར་མོ་
འདི་ཡིན་ནོ། །ཞེས་གསུངས་སོ། །འདུལ་བ་ལས། དགེ་བ་ཆུང་ཡང་བརྙས་མི་
བྱ༑ ༑དེ་ནི་བདག་ལ་མི་འོང་མིན། །ཆུ་ཡི་ཐིགས་པ་བསགས་པ་ཡིས། །སྣོད་ཆེན་
གང་བར་འགྱུར་བ་བཞིན། །དམ་པ་མཆོག་གི་བསོད་ནམས་ནི། །ཉུང་དུ་ཉུང་ངུ་
བསགས་ནས་རྫོགས། །ཞེས་གསུངས་པས། སྔོན་དཔལ་དགེ་རིན་པོ་ཆེས་ཞིང་
སྒྲུབ་འཚོགས་དུས་སྤྲང་པོ་རྣམས་ལ་སློང་མོ་བྱེད་དུ་བཅུག་ནས་སྤྱང་ཟས་དེས་
མཆོད་པ་བྱེད་པ་ཡིན་ཏེ། ཁོང་ལ་མཆོད་པའི་ཐབས་ཆག་པ་མིན་སྤྲང་པོ་རྣམས་

ཀྱི་ཚོགས་བསགས་པ་ལ་དགོངས་པ་ཡིན་ནོ། །སྔ་མ་ཅི་བྱས་ད་ལྟའི་ལུས་ལ་ལྟོས་
དང༌། ད་ལྟའི་ཕྱུག་པོ་འདི་གནམ་ལས་བབས་པ་མིན་སྔོན་ཚོགས་བསགས་པ་
ལས་བྱུང་བ་ཡིན། ད་ལྟའི་སྤྲང་པོ་འདི་རྣམས་གཞན་གྱིས་བཅོམ་པ་མིན། སྔོན་
ཚོགས་མ་བསགས་ཤིང་ལས་ངན་པས་བཅོམ་པ་ཡིན། ད་ལྟ་འདི་ན་བླ་སེར་མི་
སྐྱ་ཕོ་མོ་སྟོང་ཕྲག་རེ་ཡོད་ཀྱང་ཐམས་ཅད་བསོད་ནམས་ཆེ་ཆུང་སོགས་མི་འདྲ་བ་
ཤ་སྟག་ཡིན་པ་ནི་སྔོན་ལས་མི་འདྲ་བས་ཡིན། དཔེར་ན་ཕ་མ་གཅིག་གི་བུ་རྒྱུད་
ལ་བཟང་ངན་ཡོད་པ་དང༌། དུད་སྒོ་གཉིས་ཀྱིས་ཞིང་གཅིག་ལ་ས་བོན་མཉམ་དུ་
བཏབ་པའི་སྟོན་ཐོག་བཟང་ངན་ཡོད་པ་སོགས་ལ་ལྟོས་དང་ལས་རྒྱུ་འབྲས་བསླུ་
མེད་འདི་ཤེས་སླ་མོ་ཡིན། ཕྱི་མ་གར་སྐྱེ་ད་ལྟ་རང་གིས་ཤེས་དགོས་པས་སྤྲང་པོ་
རྣམས་སྤྲང་ཁུག་དང་སྤུང་ཕོར་ཁ་ནས་བྲུས་ལ་མཆོད་སྦྱིན་གྱིས་དང་བསམ་པ་
བཟང་པོའི་མཆོད་པ་ལ་དངོས་པོ་ཆེ་ཆུང་མེད་དོ། །སྔོན་མཉན་ཡོད་དུ་བསྙེན་དགའ་
མོ་ཞེས་ཡུལ་དེར་ཤུགས་ནས་སྤྲང་ཟས་ཙམ་གྱིས་འཚོ་བའི་དབུལ་མོ་ཞིག་ཡོད་
པ་དེས་རྒྱལ་པོ་དང་ཁྱིམ་བདག་ཕྱུག་པོ་རྣམས་ཀྱིས་སངས་རྒྱས་འཁོར་བཅས་ལ་
མཆོད་སྟོན་དང་མར་མེ་མང་པོ་ཕུལ་བ་མཐོང་ནས་བསམས་པ། བདག་གིས་སྔོན་
ཆད་ལས་ངན་ཅི་ཞིག་བྱས་ནས་རིགས་ངན་དུ་སྐྱེས་ད་བསོད་ནམས་ཀྱི་ཞིང་དཀོན་
མཆོག་གསུམ་དང་འཕྲད་ཀྱང་བསོད་ནམས་བསོག་པའི་རྒྱུ་ཟས་མེད་དོ་སྙམ་ནས་
ཡི་ཆད་བྱས། ཉི་མ་གཅིག་ལ་བསླངས་བསླངས་བ་ལས་དོང་ཙེ་གཅིག་ཁོ་ན་རྙེད་
དོ༑ ༑དོང་ཙེ་དེས་མར་ཉུང་ཞིག་ཉོ་རྒྱུ་རྙེད་པས་དགའ་སྟེ་གཙུག་ལག་ཁང་དུ་སོང་
ནས་མར་མེ་ཀོང་བུ་གང་བྱས་ཏེ་སངས་རྒྱུས་ཀྱི་སྤྱན་སྔར་ཕུལ། བདག་ད་ལྟ་ཀྲུང་

པོར་གྱུར་པས་མར་མེ་ཆུང་ངུ་འདིས་སངས་རྒྱས་མཆོད་པའི་བསོད་ནམས་འདིས་
མ་འོངས་པ་ན་བདག་ཤེས་རབ་ཀྱི་མར་མེ་དང་ལྡན་ཏེ་སེམས་ཅན་ཐམས་ཅད་ཀྱི་
མུན་པའི་དྲི་མ་བསལ་བར་ཤོག་ཅེས་སྨོན་ལམ་བཏབ་ནས་སོང་ངོ་། །དེའི་ཚེ་མོའུ་
འགལ་གྱི་བུ་ཆེན་པོ་ཀོང་བུ་རྣམས་སྡུད་དུ་སོང་བ་ན། མར་མེ་ཆེན་པོ་གཞན་ཐམས་
ཅད་ནི་ཟད་ལ། བསྙེན་དགའ་མོའི་མར་མེ་ཆུང་ངུ་གཅིག་པུ་ནི་འབར་མ་ཐག་པ་
ལྟར་འབར་ཞིང་འདུག་གོ །མོའུ་འགལ་བུས་ཉིན་པར་མར་མེ་སྦར་བས་དོན་མེད་
དེ་མཚན་མོ་སངས་རྒྱས་ཀྱིས་ཆོས་གསུངས་སྐབས་སྦྱར་དགོས་བསམས་ནས།
ཐབས་སྣ་ཚོགས་ཀྱིས་མར་མེ་དེ་གསོད་པར་བརྩམས་ཀྱང་མ་སོད། བཅོམ་ལྡན་
འདས་ཀྱིས་གཟིགས་ནས་མོའུ་འགལ་བུ་ཞོག་གཅིག་མར་མེ་དེ་ནི་ཁྱེད་ཉན་ཐོས་
ཀྱིས་གསོད་མི་ཐུབ་སྟེ། མར་མེ་འདི་ནི་སེམས་ཅན་མང་པོའི་དོན་ལ་བསམ་པ་རྒྱ་
ཆེན་པོར་བསྐྱེད་པས་ཕུལ་བ་ཡིན་གསུངས། བཅོམ་ལྡན་འདས་ཀྱིས་བསྙེན་དགའ་
མོ་དེ་མ་འོངས་པ་ན་སངས་རྒྱས་མར་མེའི་འོད་ཅེས་བྱ་བར་འགྱུར་རོ་ཞེས་ལུང་
བསྟན་ཡང་ཐོབ་པ་ཡིན་ནོ། །ཡང་མཉན་ཡོད་དུ་ཁྱིམ་བདག་ཞིག་ལ་བུ་མཚན་
དང་ལྡན་པ་ཞིག་སྐྱེས་མ་ཐག་ཏུ་མེ་ཏོག་གི་ཆར་པ་བབས། ཆེར་སྐྱེས་ཚེ་རབ་ཏུ་
བྱུང་ནས་དགྲ་བཅོམ་པ་ཐོབ། དེ་ཡང་སྔོན་དབུལ་མོ་ཞིག་གིས་ནོར་མེད་པས་
ཐང་མེ་ཏོག་གིས་བརྒྱན་པ་ཞིག་སེམས་དད་པས་དཀོན་མཆོག་གསུམ་ལ་མཆོད་
པའི་འབྲས་བུ་ཡིན། ཚེ་རབས་དགུ་བཅུ་གོ་གཅིག་བར་དུ་ཕྱུག་པོའི་ཁྱིམ་དུ་སྐྱེས་
མ་ཐག་ཏུ་མེ་ཏོག་གི་ཆར་བབས་པ་ཡིན་གསུངས། ཡང་སྤྲང་པོ་རྒད་པོ་ཞིག་ཞིང་
རྨོ་དུ་སོང་བའི་ཚེ་ཐུག་པ་བུམ་པ་གང་འཐུང་རྒྱུ་ཡོད་ཅིང་ཡུལ་དེའི་མི་རྣམས་ཀྱིས་

སངས་རྒྱས་མཆོད་པའི་བསོད་ནམས་བྱེད་པ་མཐོང་ནས། ཁོ་རང་ལས་ངན་པས་
རྒུད་པ་དྲན་ཏེ་མྱ་ངན་བྱས་སོ། །སངས་རྒྱས་ཀྱིས་མཁྱེན་ནས་དེར་གཤེགས་ཏེ་
རྒོད་པོའི་ཐུག་པ་དེ་སློང་བར་མཛད་དོ། །རྒད་པོ་དགའ་བཞིན་དུ་ཐུག་པ་བུམ་
པ་གང་དེ་སངས་རྒྱས་ཀྱི་ལྷུང་བཟེད་དུ་ཕུལ། སངས་རྒྱས་ཀྱིས་བྱིན་གྱིས་བརླབས་
པས་མང་པོ་གྱུར་ཏེ་སངས་རྒྱས་འཁོར་དང་བཅས་པས་ཅི་དགྱེས་པར་བཞེས་ནས་
བསྔོ་བ་མཛད་ནས་གཤེགས་སོ། །དེའི་ཚེ་རྒད་པོའི་ཞིང་ཆེ་ཞིག་ཡོད་པའི་ནང་
དུ་གསེར་གྱི་སྙེ་མ་ཤ་སྟག་སྐྱེས། དེ་རྒྱལ་པོ་གསལ་རྒྱལ་གྱིས་ཕྲོགས་ཏེ་རྒད་པོ་
ལ་ནས་ཀྱི་སྙེ་མ་བྱིན་པ་དེ་ཡང་གསེར་དུ་གྱུར་ལ་གསལ་རྒྱལ་ལ་ནི་ནས་ཀྱི་སྟེ་
མར་གྱུར་ཏོ། །དེ་ལྟར་ཐུག་པ་བུམ་པ་གང་ཕུལ་བའི་བསོད་ནམས་ཀྱིས་རྒད་པོའི་
དབུལ་བའི་སྡུག་བསྔལ་གྱི་རྩ་བ་ཚེ་དེ་ལ་ཆོད་པ་ཡིན་ནོ། །ཡང་སྔོན་རི་བྲག་ཞིག་
ཏུ་དུས་སྟོན་བྱུང་བ་ན་ཁྱིམ་བདག་ཕྱུག་པོའི་ཆུང་མ་མང་པོ་རང་རང་གི་རྒྱན་གྱིས་
བརྒྱན་ཏེ་རྩེད་མོ་བྱེད་པ་སྦྲང་མོ་ཞིག་གིས་མཐོང་ནས་རང་ཉིད་དབུལ་བས་མྱ་ངན་
བྱེད་དོ། །དེ་ན་རང་རྒྱལ་དགེ་སློང་ཞིག་བྱོན་པ་ལ་སྤྲང་མོ་དེ་དད་པ་སྐྱེས་ཏེ། བདག་
གིས་སྔོན་ཆད་འདི་འདྲ་བ་ལ་མཆོད་པ་མ་བྱས་པས་ད་ལྟར་སྤྲང་པོར་གྱུར་ན། དགེ་
སློང་འདིས་བཞེས་ན་སྤུང་ཁུག་ནང་སྤུང་ཟས་ཅུང་ཞིག་ཡོད་པ་དེ་རང་གིས་ཟོས་
པས་ཅི་བུ་དགེ་སློང་འདི་ལ་འབུལ་ལོ་སྙམ་པ་དང་། དགེ་སློང་གིས་ལྷུང་བཟེད་
ཟེད་དོ། །དེས་དགའ་བ་དང་བཅས་པས་ཕུལ་ཏེ་བདག་ཚེ་རབས་ཀུན་ཏུ་སྡུག་
བསྔལ་མི་མྱོང་བར་ཤོག་ཅིག་ཅེས་སྨོན་ལམ་བཏབ་པས་ཚེ་རབས་མང་པོ་ལ་ཕྱུག་
པོ་ཤ་སྟག་ཏུ་སྐྱེས། མཐར་སངས་རྒྱས་ཤཱཀྱ་ཐུབ་པའི་དུས་སུ་བྲམ་ཟེ་ཕྱུག་པོ་ཞིག་

གི་ཆུང་མ་ལ་སྐྱེས་ཏེ་ལས་ངན་ཐམས་ཅད་ཟད་འཕགས་པ་འཆར་ཀས་ཆོས་བསྟན་
པས་ཐར་བ་ཐོབ་པ་ཡིན་ནོ། །ཡུལ་ཁྱད་པར་ཅན་ལ་ཕུལ་བ་ནི་དངོས་པོ་ཆུང་ཡང་
འབྲས་བུ་ཆེ་བ་ཡིན་ཏེ། སྔོན་རྫོགས་པའི་སངས་རྒྱས་ཀྱི་ན་བཟའ་ལ་བུག་པ་ཅུང་
ཟད་ཅིག་རྡོལ་བ་བྲམ་ཟེ་ཞིག་གིས་མཐོང་ནས། ཁོ་རང་ལ་རས་དཀར་པོ་ཡོད་པ་
ལས་དུམ་བུ་ཞིག་བཅད་དེ་སངས་རྒྱས་ལ་ཕུལ། རས་དུམ་འདིས་ཁྱེད་ཀྱི་ན་བཟའ་
ལ་ལྷན་པ་མཛོད་ཅིག་ཅེས་གསོལ། བཅོམ་ལྡན་འདས་ཀྱིས་བཞེས་པ་དང་བྲམ་
ཟེ་དེ་རབ་ཏུ་དགའོ། །དགེ་རྩ་དེས་བྲམ་ཟེ་མ་འོངས་པ་ན་སངས་རྒྱས་པར་ལུང་
བསྟན་པ་ཡིན་ནོ། །ཇི་འདྲ་བའི་ཚོགས་བསགས་ན་དེ་འདྲ་བའི་འབྲས་བུ་རྒྱུ་དང་
མཐུན་པ་འབྱུང་བ་ཡིན་ཏེ། སྔོན་བྲམ་ཟེའི་ཆུང་མ་ཞིག་གིས་རང་སངས་རྒྱས་ཤིག་
ལ༑ ཁ་ཟས་ཞིམ་པོ་རེག་བྱ་ཕུན་སུམ་ཚོགས་པའི་བསོད་སྙོམ་ཕུལ་བས་ཚེ་རབས་
ལྔ་བརྒྱའི་བར་དུ་ལུས་ལ་ལྷའི་བུ་མོའི་རེག་བྱ་ལྟ་བུ་དང་ལྡན་པར་སྐྱེས་ཏེ། ཕྱིས་
སུ་རྒྱལ་པོ་གསལ་རྒྱལ་གྱི་བཙུན་མོ་ཕྲེང་ལྡན་མ་ཞེས་བྱ་བར་གྱུར་པ་དང༌། བྲམ་
ཟེའི་ཆུང་མ་གཅིག་གིས་ཟས་ཁ་དོག་ཕུན་སུམ་ཚོགས་པ་ཕུལ་བས་ཚེ་རབས་ལྔ་
བརྒྱུར་གཟུགས་བཟང་པོ་དག་ཏུ་སྐྱེས་ཏེ། མཐར་རྒྱལ་པོ་གསལ་རྒྱལ་གྱི་བཙུན་
མོ་དབྱར་ཚུལ་མ་ཞེས་བྱ་བར་གྱུར་ཏོ། །སྔོན་སངས་རྒྱས་འོད་སྲུང་འདས་ནས་
སྐུ་གདུང་བཞེངས་པའི་ཚེ་ཚོང་དཔོན་གྱི་བུ་མོ་ཞིག་གིས་མཆོད་རྟེན་གྱི་སྲོག་ཤིང་
ལ་མེ་ལོང་བཏགས་པས་ཚེ་རབས་མང་པོ་ལ་ཕྱུག་པོ་དང་གཟུགས་བཟང་པོ་དག་
ཏུ་སྐྱེས་ཏེ། ཕྱིས་སུ་མཉན་ཡོད་དུ་ཁྱིམ་བདག་ཞིག་ལ་བུ་མོ་ཞིག་སྐྱེས་པའི་ལུས་
ལ་ཉི་མའི་འོད་ལྟ་བུ་ཡོད་པས་བུ་མོ་འོད་བཟང་མ་ཞེས་བྱ་བ་ཡིན་ནོ། །ཁྱིམ་བདག་

སྟོབས་སྡེ་ཞེས་བྱ་བ་ལ་བུ་བསོད་ནམས་ཆེན་པོ་མཚན་དང་ལྡན་པ་ཞིག་སྐྱེས་པའི་
རྣ་བ་ལ་གསེར་སྲང་བྱེ་བའི་རིན་གྱི་རིན་པོ་ཆེའི་རྣ་ཆ་དང་བཅས་པ་ཅན་ཞིག་ཡོད་
ལ༑ དེ་ཡང་སྔོན་སངས་རྒྱས་འོད་སྲུང་གི་མཆོད་རྟེན་ཞིག་རལ་དུ་སོང་བ་ལ་ཚོང་
དཔོན་ཞིག་གིས་རིན་པོ་ཆེའི་རྣ་རྒྱན་གཅིག་ཞིག་གསོས་སུ་ཕུལ་བའི་བསོད་ནམས་
ཀྱིས་ཚེ་རབས་ཐམས་ཅད་དུ་རིན་པོ་ཆེའི་རྣ་རྒྱན་དང་བཅས་ཏེ་སྐྱེས་པ་ཡིན་ནོ།།
སྔོན་དགྲ་བཅོམ་མ་འགགས་པ་ལྷའི་མིག་མཆོག་དང་ལྡན་པ་ཞིག་ཡོད་པ་དེ་ཡང་
སྔོན་ཚེ་ལོ་བཞི་ཁྲིའི་དུས་སུ་སངས་རྒྱས་འཁོར་བ་འཇིག་གི་སྐུ་གདུང་ལ་དུས་སྟོན་
བྱེད་པའི་ཚེ། རྐུན་མ་མང་པོ་ཞིག་དེར་འོང་བ་དང་། རྐུན་མའི་དཔོན་པོ་དེའི་ལྷམ་
རལ་བ་དང་། མཆོད་རྟེན་གྱི་དྲི་གཙང་ཁང་དུ་མར་མེ་འབར་བ་མཐོང་སྟེ་དེར་སོང་
ནས་ལྷམ་དྲུབ་པ་དང་མར་མེ་མི་གསལ་བས་སྡོང་བུ་བསྐུལ་ནས་མར་མེ་གསལ་
པོར་འབར་བས་སྐུ་གཟུགས་མཐོང་བ་དང་། མི་དེས་དད་པ་སྐྱེས་ནས་མར་མེས་
མཆོད་དེ་བདག་དགེ་བ་དེས་ལྷའི་མིག་དང་ལྡན་པར་གྱུར་ཅིག་ཅེས་སྨོན་ལམ་བཏབ་
པས་ཚེ་རབས་མང་པོར་ལྷའི་མིག་ཐོབ་པ་ཡིན་ནོ། །ཡང་སྔོན་སངས་རྒྱས་ལ་
དབུལ་མོ་ཞིག་གིས་འབུལ་རྒྱུ་གཞན་མེད་པས་རྩྭ་ཐུས་ཏེ་བཙོངས་པའི་རིན་གསེར་
གྱི་དོང་ཙེ་གཉིས་ཕུལ་བས་སྐྱེ་བ་ཐམས་ཅད་དུ་ལག་མཐིལ་གཉིས་ནས་གསེར་
གྱི་དོང་ཙེ་འཛད་མེད་དུ་བྱུང་བ་དང་། ཡང་དྲང་སྲོང་ལྔ་བརྒྱ་ཙམ་ལྷོ་ལམ་ནས་
ཡུལ་དབུས་སུ་འོང་བའི་ལམ་དུ་ཆུ་མ་རྙེད་པས་སྐོམ་གྱིས་གདུང་བ་དང་། ཤིང་
ལྗོན་པ་ཞིག་གི་དྲུང་དུ་སླེབས་བདག་ཅག་ལ་ཆུ་སྩོལ་ཞེས་ཤིང་གི་ལྷ་ལ་གསོལ་
བ་བཏབ་པས། ཤིང་དེ་ལས་ལག་པ་རིན་པོ་ཆེའི་རྒྱན་གྱིས་བརྒྱན་པའི་ལྷ་ཞིག་

གིས་གསེར་གྱི་རིལ་བ་ཐོགས་ཏེ་བྱུང་བས་དྲང་སྲོང་ཐམས་ཅད་ཆུ་ཡན་ལག་བརྒྱད་
དང་ལྡན་པས་ཚིམ་པར་བྱས་ནས་ཤིང་དེར་ཐིམ་མོ། །དེ་དག་གིས་ཁྱོད་སུ་ཞིག་
ཡིན་ལས་ཅི་ཞིག་གིས་འདིར་སྐྱེས་ཞེས་དྲིས་སོ། །ཁྱེད་འཛམ་བུ་གླིང་པའི་མི་
རྣམས་ཡིད་ཆེས་དཀའ་བས་མི་སྨྲའོ་ཞེས་ཤིང་དེ་ལས་སྒྲ་བྱུང་ངོ་། །ངེད་ཅག་གིས་
ཁྱེད་མངོན་སུམ་དུ་མཐོང་ན་ཇི་ལྟར་ཡིད་མི་ཆེས་ཤོད་ཅིག འོ་ན་ཉོན་ཅིག ཁོ་
བོ་མཉན་ཡོད་དུ་རྫ་མཁན་དུ་སྐྱེས་པའི་ཚེ་ཡུལ་སོ་སོ་ནས་སློང་མོ་བ་རྣམས་འོངས་
ནས་མགོན་མེད་ཟས་སྦྱིན་གྱི་ཁྱིམ་གང་ཡིན་དྲིས་པ་ན། ཁོ་བོས་ལག་པ་གཡས་
པ་བརྐྱངས་ཏེ་བསྟན་ཅིང་དེ་དག་གིས་རྙེད་པ་ཐོབ་པ་ལ་དགའ་བ་སྐྱེས་པའི་ལས་
དེས་ཁོ་བོ་རྒྱལ་ཆེན་རིས་ཀྱི་ལྷར་སྐྱེས་ཏེ་ཤིང་འདི་ལ་གནས་ནས་ལམ་གྱིས་དུབ་
པ་རྣམས་ལ་ཆུ་སྦྱིན་པ་དང་། ཁོ་བོའི་ལག་པ་འདི་ལྟར་གྱུར་པ་ཡིན་ནོ་ཟེར། དྲང་
སྲོང་རྣམས་ཀྱིས་ཤིས་པ་བརྗོད་ནས་སོང་ངོ་། །ཡང་ཁྱིམ་བདག་ཕོ་མོ་གཉིས་ལ་
བུ་མོ་མི་སྡུག་པ་ལུས་ཐམས་ཅད་རྨ་ཡི་རང་བཞིན་ཅན་ཞིག་སྐྱེས་པ་དང་ལྐོག་ནས་
གསོས་ཏེ་ཆེན་པོར་གྱུར་པ་ན་ཁྱིམ་ནས་ཕུད་དོ། །དེ་གཞན་ཞིག་ཏུ་སོང་ནས་མྱ་
ངན་བྱེད་ཅིང་འདུག་པ་ཀུན་དགའ་བོས་མཐོང་སྟེ་ཅིའི་ཕྱིར་མྱ་ངན་བྱེད་ཅེས་དྲིས་
སོ༑ ༑དེས་རྒྱས་པར་སྨྲས། ཀུན་དགའ་བོས་དེ་ལ་དྲི་བཟང་ཞིག་བྱིན་ནས་ཁྱོད་
ཀྱིས་དྲི་བཟང་འདི་དེ་བཞིན་གཤེགས་པའི་རིང་བསྲེལ་གྱི་མཆོད་རྟེན་ལ་བྱུགས་
དང་ཁྱོད་ཀྱི་མཛེ་ནད་སེལ་ཞིང་སྒྲིབ་པ་འདག་གོ་གསུངས། བུ་མོ་དེས་དེ་ལྟར་
བྱས་པས་ལུས་ཀྱི་ནད་དང་མི་སྡུག་པའི་མཚན་ངན་ཐམས་ཅད་མེད་པར་གྱུར་ནས་
ལྷའི་བུ་མོ་ལྟ་བུར་གྱུར་པ་ཡིན་ནོ། །འཕགས་པ་ཤཱ་རིའི་བུ་ཞེས་བྱ་བ་ཤེས་རབ་

ཤིན་ཏུ་ཆེ་བ་ཡང་སྔོན་བྲམ་ཟེའི་ཆུང་མ་ཞི་བ་མོ་ཞེས་བྱ་བར་སྐྱེས་དུས་རང་རྒྱལ་
དགེ་སློང་ཞིག་གིས་ཆོས་གོས་དྲུབ་པ་ན་དེ་ལ་ཁབ་དང་གྲི་མེད་པས་དེས་དེ་ལ་
ཁབ་དང་གྲི་ཞིག་ཕུལ་ཏེ་སྨོན་ལམ་བཏབ་པའི་བསོད་ནམས་ལས་བྱུང་བ་དང་།
འཕགས་པ་ཀུན་དགའ་བོ་སྡེ་སྣོད་ཐམས་ཅད་མི་བརྗེད་པའི་གཟུངས་ཀྱིས་འཛིན་
ནུས་པ་དེ་ཡང་སྔོན་དགྲ་བཅོམ་པ་ཞིག་ལ་བསོད་སྙོམས་ལྷུང་བཟེད་གང་ཕུལ་ཏེ།
ལྷུང་བཟེད་འདི་ཟས་ཀྱིས་གང་བ་བཞིན་ཏུ་བདག་གི་རྒྱུད་ཆོས་ཀྱིས་གང་བར་གྱུར་
ཅིག ལྷུང་བཟེད་འདི་གདན་ལས་གཡོ་འགུལ་མེད་པ་བརྟན་པ་བཞིན་ཏུ་བདག་
གི་རྒྱུད་ཀྱི་ཆོས་ཐོས་པ་དེ་ཡང་མི་བརྗེད་ཅིང་བརྟན་པར་གྱུར་ཅིག་ཅེས་སྨོན་ལམ་
བཏབ་པ་ལས་བྱུང་བ་ཡིན་ནོ། །དེས་ན་རང་རང་གིས་མཆོད་པ་ཅི་དང་ཅི་ཕུལ་
བ་ལ་དེ་དང་མཐུན་པའི་སྨོན་ལམ་བཏབ་ནའང་ལེགས་ཏེ། གང་གིས་སྨོན་ལམ་
ཅི་བཏབ་པ། །དེ་འདྲའི་འབྲས་བུ་འགྲུབ་པར་འགྱུར། །ཞེས་གསུངས་པའི་ཕྱིར།
འོན་ཀྱང་ད་རེས་སྐབས་སུ་གཙོ་ཆེར་བདེ་བ་ཅན་དུ་སྨོན་པ་དང་བསོད་ནམས་ཀྱི་
དགེ་མཚན་ཐམས་ཅད་བདེ་བ་ཅན་དུ་སྐྱེས་ན་ཞོར་ལ་འབྱུང་བ་ཡིན་ནོ། །
དེ་ལ་སོགས་པའི་ལོ་རྒྱུས་བསམ་གྱིས་མི་ཁྱབ་པ་ཡོད་པས་མཆོད་སྦྱིན་ལ་
བརྩོན་ན་བསོད་ནམས་ཅན་གྱི་གང་ཟག་ནི་ཡིད་བཞིན་གྱི་ནོར་བུ་དང་འདྲ་བ་ཡིན་
པས་འདོད་དོན་ཐམས་ཅད་འབད་མེད་ལྷུན་གྲུབ་ཏུ་འབྱུང་ཞིང་བདག་གཞན་གྱི་
རེ་བ་ཡོངས་སུ་སྐོང་ཞུས་པ་ཡིན་ཏེ། རྒྱལ་བུ་བསོད་ནམས་སྟོབས་དང་། རྒྱལ་
བུ་དགེ་དོན་དང་། དེད་དཔོན་སྦྱིན་པ་དང་། རྒྱལ་པོ་མྱ་ངན་མེད་ལ་སོགས་པའི་
རྣམ་ཐར་བཞིན་ཡིན་ནོ། །དེ་ཡང་མདོ་ལས། འཇིག་རྟེན་དག་ན་བདེ་ཞིང་སྐྱིད་

པ་གང་། །དེ་ཀུན་དཀོན་མཆོག་མཆོད་ལས་འབྱུང་བས་ན། །རྟག་ཏུ་དཀོན་མཆོག་
མཆོད་ལ་བརྩོན་པར་གྱིས། །ཞེས་གསུངས། ལར་སེམས་ཅན་ཀུན་ཀྱང་འདི་ཕྱི་
ཀུན་ཏུ་བདེ་སྐྱིད་ལོངས་སྤྱོད་མི་འདོད་མཁན་སུ་ཡང་མེད་ལ་བདེ་སྐྱིད་ལོངས་
སྤྱོད་ནི་མཆོད་སྦྱིན་བྱེད་པ་ལས་འབྱུང་དགོས་ཏེ། དབུ་མ་འཇུག་པ་ལས། སྐྱེ་བོ་
འདི་ཀུན་བདེ་བ་མངོན་འདོད་ཅིང་། །མི་རྣམས་བདེ་བའང་ལོངས་སྤྱོད་མེད་མིན་
ལ༑ ༑ལོངས་སྤྱོད་ཀྱང་ནི་སྦྱིན་ལས་འབྱུང་མཁྱེན་ནས། །ཐུབ་པས་དང་པོར་སྦྱིན་
པའི་གཏམ་མཛད་དོ། །ཞེས་དང་། ཚོམ་ལས། བསོད་ནམས་དག་ནི་ཉམས་
དགའ་ལ། །དེ་དག་འབྲས་བུ་མཆོག་ཏུ་དགེ །བསོད་ནམས་ལྟ་བུ་སྒྲོལ་བ་མེད། །
དེ་ལྟ་བས་ན་བསོད་ནམས་བྱོས། །ཞེས་གསུངས་སོ། །ཐ་ན་ནས་སྤར་གང་ཙམ་
གྱིས་མཆོད་སྦྱིན་མི་བྱེད་པར་སེམས་ལ་ཅི་ཤར་ཞིག་དགོས་སྣང་སྐྱེ་འདུག་པ་ནི་
བརྣབས་སེམས་དང་འདྲ་བས་རེ་བ་ཐམས་ཅད་འཇོམས་འགྲོ་བ་ལས་ཅི་ཡང་འོང་
མ་
་
རྒྱུ་མེད་དེ། རྔ་མ་བརྡུངས་པས་དངོས་གྲུབ། མགོ་མ་གཡུགས་པས་ལྷ་མེད་
ཟེར་བའི་དཔེ་ཡིན། ཚོམ་ལས་ཀྱང་། གང་ཞིག་བསོད་ནམས་དམན་པ་ནི། །
གདུལ་དཀའ་རྟག་ཏུ་ངན་འགྲོར་འགྲོ། །བྱེ་མ་ལས་ནི་མར་མེད་ལྟར། །དེ་ལ་བདེ་
བ་ག་ལ་ཡོད། །ཅེས་གསུངས་སོ། །ད་ལྟར་མཆོད་གནས་སངས་རྒྱས་ཀྱི་སྐུ་གཟུགས་
མཐོང་བ་འདི་ཡང་སྔོན་ཚོགས་བསགས་པས་སྒྲིབ་པ་དག་པ་ལ་སྣང་བ་ཡིན་པས།
སངས་རྒྱས་དངོས་སུ་བསམས་ནས་སྐུ་གཟུགས་ལ་མཆོད་ན་སངས་རྒྱས་དངོས་
ལ་མཆོད་པ་དང་ཁྱད་པར་མེད་དེ། མཆོད་རྟེན་བསྐོར་བའི་མདོ་ལས། གང་ཞིག་
བཞུགས་ལ་མཆོད་པ་དང་། །མྱ་ངན་འདས་པའི་སྐུ་གདུང་ལ། །སེམས་ནི་མཉམ་

པར་དད་པ་ཡིས། །བསོད་ནམས་ལ་ནི་ཁྱད་པར་མེད། །ཅེས་གསུངས་སོ། །ཁྱོད་
པར་དུ་མར་མེའི་མཆོད་པ་འདི་ནི་བསོད་ནམས་ཤིན་ཏུ་ཆེ་བས་འཕྲལ་དུ་བྱིན་
གཡང་ཆགས་ཤིང་ཤི་བའི་འོག་ཏུ་མཐོ་རིས་དང་དག་པའི་ཞིང་དུ་འགྲོ་བ་ཡིན་ནོ། །
ད་ལྟ་ཕལ་ཆེ་བས་འཕྲལ་དུ་སྐྱིད་པོ་ཞིག་འོང་དུ་རེ་བས་འདུལ་དང་གོད་མནན་
འགོང་བཀར་སྦྱིན་སྲེག་སོགས་ལ་འབད་ཀྱང་། སྔོན་བསོད་ནམས་མ་བསགས་
ལས་ངན་བསགས་པའི་ལན་ཆགས་ཀྱི་གདོན་ལས་ཀྱི་བསེ་རག་རང་འཁོར་དུ་
འོངས་པ་མནན་སྲེག་གིས་བཟློག་ག་ལ་ནུས། བཅོམ་ལྡན་འདས་ཀྱིས། ལས་ཀྱི་
ཤུགས་ནི་ཆུ་བོའི་གཞུང་དང་འདྲ། །ལས་དབང་ཆུ་ཀླུང་འཕྲལ་དུ་ག་ལ་བཟློག །
ཅེས་གསུངས་སོ། །ལ་ལ་ཞིག་གིས་སྔོན་ལས་ཟད་པ་དང་གཡང་སྒྲུབ་བྱེད་ཟེར་
ནས་མར་མེ་དང་ཞལ་ཟས་བཅུ་ཁར་ལོངས་པ་ཙམ་གྱི་མཆོད་པ་ཡང་མེད་པར་
དཀྱིལ་འཁོར་སྟོང་པ་ཞིག་གི་སྟེང་དུ་ལྷ་འབོད་ཀླུ་འགུགས་བྱེད་ཀྱང་རྒྱུ་ཚོགས་
བསགས་མི་དགོས་པར་དེ་ཙམ་གྱིས་གཡང་འགྲུབ་རྒྱུ་ཡོད་ན་རྒྱལ་བ་སྲས་བཅས་
ལ་གཞན་དོན་ཁོ་ན་ལས་མེད་པས་སེམས་ཅན་ཐམས་ཅད་གཡང་ཅན་དུ་བྱེད་ཀྱང་
སྲིད་དོ། །སྔོན་རྒད་པོ་ཞིག་གིས་དམ་ཅན་བསྒྲུབས་པས་མངོན་སུམ་མཇལ་ཡང་
ཚིལ་ལིང་མ་ཙམ་ལས་དངོས་གྲུབ་མ་ཐོབ་པ་བཞིན་ནོ། །ལར་འཇིག་རྟེན་འདི་ནི་
སྡུག་གིས་སྐྱིད་སྒྲུབ། སྐྱིད་ཀྱིས་སྡུག་སྒྲུབ་པ་གཉིས་ཡོད་དེ། ལ་ལ་ཞིག་གིས་
མཆོད་སྦྱིན་དང་སྒྲིབ་སྦྱོང་རྒྱ་ཆེན་པོ་བྱེད་ཀྱང༌། སྔོན་ལས་ངན་བསགས་པ་ཡོད་
ན་དེ་དགེ་བའི་སྟོབས་ཀྱིས་འཕྲལ་དུ་སྨིན་ནས་ཚེ་འདི་ལ་ན་ཚ་རྐྱེན་ངན་སོགས་
ཀྱིས་ཅུང་ཟད་མནར་བ་ཡོད་ཀྱང་སྡུག་མཐའ་དེ་སྐྱིད་ལ་སྦྱོར་འགྲོ་བས། སྡུག་དེ་

ནས༌
འདྲེན་ཡིན། ལ་ལ་ཞིག་གིས་ཚོང་རྔོན་ཟས་སོགས་ལ་འབད་པས་ཚེ་འདིར་སྐྱིད་
ཆོས་མེད་ཚོ་ཚེ་འདིར་སྐྱིད་ཙམ་ལ་ཁེ་མེད་ཕྱི་མ་སྡུག་གི་སྣ་འདྲེན་ཡིན། དེས་ན་
ལས་ཀྱིས་འཕངས་ཚར་བ་ཡིན་པས། དེ་ལ་དགག་སྒྲུབ་ཅི་ཡང་བྱེད་རྒྱུ་མེད། རྒྱུ་
བསླུ་མེད་སྔོན་དུ་སོང་བའི་འབྲས་བུ་བསླུ་མེད་དུས་སུ་སྨིན་པ་ཡིན། ཚེ་འདི་སྐད་
ཅིག་ཙམ་ཡིན་པས་སྐྱིད་སྡུག་གིས་ཕན་གནོད་ཆེན་པོ་ཡང་མེད། རྨི་ལམ་གྱི་སྣང་
བ་བཞིན་ཡིན། ཚེ་ཕྱི་མའི་སྐྱེ་བ་ནི་མཐའ་མེད་ཡིན་པས་སྐྱིད་ན་སྐྱིད་ངེས་དང་།
སྡུག་ན་སྡུག་ངེས་ཡིན། དེས་ན་ནམ་ཕུག་གི་སྐྱིད་སྡུག་ལ་བསམས་ཏེ་ཚེ་འདིར་
བསམ་པ་བཟང་པོའི་སྒོ་ནས་ཚོགས་བསགས་མཆོད་སྦྱིན་ལ་བརྩོན་ནས་སྨོན་ལམ་
འཆི་ཁའི་བར་དུ་སྐྱིད་པོ་འོང་། ཤི་མ་ཐོག་ཏུ་ཚོགས་བསགས་པའི་སྟོབས་ཀྱིས་
སྨོན་ལམ་འགྲུབ་སྟེ་བདེ་བ་ཅན་དུ་འགྲོ་བ་ཡིན་ནོ། །ད་ནི་དེ་དག་གི་ལག་ལེན་
བྱེད་ཚུལ་ལ། ཚོགས་ཞིང་གི་དམིགས་པ་ཕྱག་གི་སྐབས་ལྟར་གསལ་བ་ལ་མཎྜལ་
སོ་བདུན་མའི་དམིགས་རིམ་ཅུང་ཟད་བཤད་ནས་སྤྱི་ལྟར་འབུལ་ལ། འདི་ཉིད་
མགོན་པོ་འོད་དཔག་ཏུ་མེད་པ་དང་ཕྱོགས་བཅུའི་རྒྱལ་བ་སྲས་དང་བཅས་པ་
རྣམས་ལ། རང་གཞན་སེམས་ཅན་ཐམས་ཅད་ནུབ་ཕྱོགས་བདེ་བ་ཅན་དུ་སྐྱེ་བའི་
ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་སོགས་དེ་ཙམ་ཁ་བསྒྱུར་བྱའོ། །

སྟོང་གསུམ་འཇིག་རྟེན་སོགས་ཅི་རིགས་བརྗོད། ས་གཞི་སྤོས་སོགས། མཉེས་
བྱེད་མཎྜལ་སོགས་དང་། རང་གཞུང་གི །བདག་གི་ལུས་དང་ལོངས་སྤྱོད་སོགས་
ནས་སྟོབས་ཀྱིས་བཞེས། བར་ལན་གསུམ་བརྗོད། མཆོད་པའི་སྤྲིན་གཟུངས་
རོལ་མོ་བཅས་ལན་གསུམ་གྱིས་ཀུན་བཟང་མཆོད་སྤྲིན་དུ་རྒྱས་པར་བསམ། ཆོས་
དང་ཟང་ཟིང་མཆོད་པས་བདེ་བར་གཤེགས། །དེ་ལ་ཉོན་མོངས་མེད་པར་བདག་
གིས་མཆོད། །མཆོད་པ་བགྱིས་ཤིང་ལམ་གཉིས་ལ་བརྟེན་ནས། །འགྲོ་བ་རྫོགས་
པའི་སངས་རྒྱས་ཉིད་གྱུར་ཅིག །ཅེས་ཀྱང་བརྗོད། དེ་ནི་ཆགས་པའི་གཉེན་པོ་
མཆོད་པའི་ཡན་ལག་ཡིན་ནོ། །གཏི་མུག་གི་གཉེན་པོ་སྡིག་པ་བཤགས་པ་ནི།
སྡིག་པ་འབྱུང་བའི་རྩ་བ་ཡང་གཏི་མུག་ཡིན་བཤགས་མི་ཤེས་པའང་གཏི་མུག་ཡིན་
པས་དེའི་གཉེན་པོ་བཤགས་པ་གལ་ཆེའོ། །དེའང་ཚོགས་ཞིང་རྒྱལ་བ་འོད་དཔག་
མེད་འཁོར་དང་བཅས་པའི་སྤྱན་སྔར་རང་གཞན་སེམས་ཅན་ཐམས་ཅད་ཀྱིས་
བཤགས་པ་བྱེད་པའི་མོས་པ་བྱ་ལ། ཆོས་བཞི་བསྟན་པའི་མདོ་ལས། ཆོས་བཞི་
དང་ལྡན་ན་བྱས་ཤིང་བསགས་པའི་སྒྲིབ་པ་མ་ལུས་པ་དག་པར་གསུངས་པས་
གཉེན་པོ་སྟོབས་བཞི་ཚང་དགོས་པ་འདིར་རིམ་གྱིས་སྟོན་ལ། དང་པོ་གཉེན་པོ་
ཀུན་ཏུ་སྤྱོད་པའི་སྟོབས་ཀྱིས་བཤགས་པ་ལ་མི་དགེ་བཅུ་ནི་ད་ལྟར་ལུས་ཐོག་
འདིའི་ཕ་མས་ཐོག་དྲངས་པའི་བདག་ལ་སོགས་པ་ཁམས་གསུམ་འགྲོ་བ་ཀུན་
གྱིས་ཚེ་འདི་ཙམ་མིན་པར་སེམས་ཅན་གྱི་སྐྱེ་བ་ནི་འདི་ཙམ་ནས་ཡོད་དེ་ཡན་ཆད་
ན་མེད་ཅེས་ཐོག་མ་འཇོག་རྒྱུ་མེད་པའི་དུས་ནས་འཁོར་བའི་གནས་སུ་འཁྱམས་
ཏེ་ད་ལྟའི་སྐྱེ་བ་འདི་ལ་མ་ཐུག་བར་དུ་སྡིག་པ་སྣ་ཚོགས་པ་བྱས་ཡོད་པ་ལས་དང་

པོ་མི་དགེ་བཅུ་ལས་སྲོག་བཅད་ནི། བསམ་བཞིན་དུ་མཚོན་དང་དུག་དང་ངན་
སྔགས་སོགས་ཀྱིས་སེམས་ཅན་གྱི་སྲོག་གི་དབང་པོ་བཅད་ནས་རྗེས་སུ་འགྱོད་
སེམས་ཙམ་ཡང་མེད་པའོ། །དེ་ཡང་ཕ་མ་བླ་མ་དགྲ་བཅོམ་སོགས་གསོད་པ་ཆེན་
པོ༑ ལམ་ཞུགས་ཚུལ་འཆལ་དང་མི་སོགས་གསོད་པ་འབྲིང་། དུད་འགྲོ་གསོད་
པ་ལྟ་བུ་ཆུང་ངུ་དང༌། ཤ་ལྤགས་གླ་རྩི་སོགས་ཀྱི་ཆེད་དུ་གསོད་པ་ལྟ་བུ་འདོད་
ཆགས་ཀྱིས་སྲོག་གཅོད་པ། དགྲ་གསོད་པ་ལྟ་བུ་ཞེ་སྡང་གིས་སྲོག་གཅོད་པ།
གཏོར་ཤ་དང་རྟེན་བཞེངས་ཀྱི་ཆེད་དང་བླ་མཆོད་ལ་དྲང་བའི་ཆེད་དུ་གསོད་པ་ལྟ་
བུ་དང་གཅན་གཟན་བསད་ན་སྡིག་པ་མེད་ཟེར་བ་སོགས་གཏི་མུག་གིས་སྲོག་
གཅོད་པའོ། །རང་གི་ལག་གིས་བསམ་བཞིན་དུ་གསོད་པ་ནི་བྱས་ལ་བསགས་
པའི་སྡིག་པ་དང་། རང་དང་གཞན་གཉིས་སམ་མང་པོ་དང་འགྲོགས་པ་ལས་
གཅིག་གིས་བསད་ཀྱང་ཐམས་ཅད་ལ་སྡིག་པ་འབྱུང་སྟེ། མཛོད་ལས། དམག་
ལ་སོགས་པ་དོན་གཅིག་ཕྱིར། །ཐམས་ཅད་བྱེད་པ་པོ་བཞིན་ལྡན། །ཞེས་གསུངས་
སོ༑ གཞན་ལ་གསོད་བཅུག་པ་དང་གཞན་གྱིས་བསད་པ་ལ་རྗེས་སུ་ཡི་རངས་
བྱས་པ་ནི་བསགས་ལ་མ་བྱས་པའི་སྡིག་པ་སྟེ་སྡིག་པ་མཉམ་དུ་འབྱུང་ངོ་། །གསོད་
སེམས་མེད་པ་རྐང་ཞབས་སུ་ཤི་བ་ལྟ་བུ་བྱས་ལ་མ་བསགས་པའི་སྡིག་པ་དང་རྨི་
ལམ་དུ་བསད་པ་ལྟ་བུ་མ་བྱས་མ་བསགས་པའི་སྡིག་པ་སྟེ། འདི་ལ་སྡིག་པ་ཆེན་
པོ་མེད་དོ། །གཞན་ཡང་དང་པོ་བློ་ཕུག བར་དུ་གྲོས་ཕུག ཐ་མ་གསོད་ཕུག ཁ་
མིག་ལག་བརྡ་སོགས་གང་བྱས་ཀྱང་འདྲ་ལ། དགེ་ཚུལ་སློང་ཞིག་ཡིན་ཚད་ཀྱི་
རང་ནད་ཀྱིས་ཤི་ཤ་མ་གཏོགས་རང་ལ་བསྔོས་པ་དང་ཕ་རོལ་པོས་རང་གི་ཆེད་

༄༅། །གླག་བླ་བསོད་ནམས་ཆོས་འགྲུབ་ཀྱི་གསུང༌།
དུ་བསད་པ་གཉིས་ཀ་ལ་མཐོང་ཐོས་དོགས་གསུམ་ཡོད་ན་གཏན་ཟ་མི་རུང་ཞིང་།
ཡོན་བདག་དང་སྤྱི་ལས་ཁུར་སོགས་ཀྱིས་བཤས་ཤ་དྲངས་པ་ལྟ་བུ་ལ་སྔོན་ནས་
མཐོང་ཐོས་ཡོད་ན་བཟློག་དགོས་ཤིང་། མ་བཟློག་པར་སྤྱད་ན་ཐམས་ཅད་ལ་
སྡིག་པ་ཆེན་པོ་རེ་དང་། རབ་ཏུ་བྱུང་བ་རྣམས་ལ་བཅས་པའི་སྡིག་པ་རེ་ཡང་འབྱུང་
བ་ཡིན། དེ་ལྟ་བུ་ནི་དཀོན་མཆོག་གི་ཆེད་དུ་སྡིག་པ་ཡིན་པས་སྡིག་པ་གཞན་
འབུམ་འགྱུར་གྱིས་ཀྱང་དོ་ཟླ་མེད་དོ། །གཞན་ཡང་མེ་མདའ་དང་གྲི་བཟང་པོ་
མགར་ནས་ཕུག་ནོམ་བྱེད་པ་དང་། བྱ་ཁྱི་བྱི་ལ་འཁོར་གྲོགས་གཏུམ་པོ་བསྟེན་པ།
དུག་དང་ངན་སྔགས་ཀྱི་རྫས་ཆ་རྔོན་ཆས་སོགས་འཆང་ན་དེ་དག་གཞི་མེད་དངོས་
མེད་དུ་མ་སོང་བར་དུ་སྐད་ཅིག་རེ་ཡང་རྫས་དེ་དག་ལ་སྡིག་པ་གྲངས་མེད་འཕེལ་
ནས་འཆང་བ་པོས་མྱོང་དགོས་པ་མདོ་དང་། མངོན་པ་རྣམས་ནས་གསུངས། མེ་
མདའི་ཉེས་དམིགས་གཞན་ན་རྒྱ་ཆེར་འབྱུང་ངོ༌། །ད་ནི་དུས་ངན་འདི་ལ་མེ་མདའ་
སྣ་ཚོགས་དར་ནས་ཅི་འདྲ་བའི་སྡུག་བསྔལ་བྱེད་འོང་ལྟོས་དང་ཤེས། དེས་ན་ངོ་
ཚ་དང་སྙིང་རྗེ་མེད་པ། གཏུམ་པོ་འཐབ་མོ་དང་མཚོན་ཆ་ལ་དགའ་བ་ཁྲལ་དང་
ཆད་པས་མནར་བ་སོགས་ཀྱིས་སྲོག་གཅོད་པ་ཡིན་ནོ། །
སྲོག་གཅོད་པའི་ཉེས་དམིགས་ནི་བརྗོད་ཀྱིས་མི་ལངས་ཡང་མདོ་ཙམ་བཤད་
ན༑ བསམ་པ་གསོད་སེམས་ཞེ་སྡང་སོགས་ཆེ་འབྲིང་ཆུང་གསུམ་གང་རུང་རེས་
སྲོག་གཅིག་བཅད་ཀྱང་སེམས་ཅན་དེ་ཤིན་ཏུ་སྡུག་བསྔལ་བར་བྱས་པའི་རྣམ་སྨིན་
གྱི་འབྲས་བུ་ནི་ངན་སོང་གསུམ་གང་རུང་དུ་སྐྱེས་ནས་བར་བསྐལ་གཅིག་གམ་མི་
ལོ་ཐེར་འབུམ་ཉི་ཤུ་རེ་ལ་སྡུག་བསྔལ་མྱོང་དགོས། མྱོང་བ་རྒྱུ་མཐུན་གྱི་འབྲས་

བུ་ནི། གལ་ཏེ་ངན་སོང་ལས་ཐར་ནས་གང་དུ་སྐྱེས་ཀྱང་སྔར་སེམས་ཅན་དེའི་སྲོག་
བཅད་དེ་ཚེ་ཐུང་བར་བྱས་པའི་རྒྱུ་དེ་དང་འདྲ་བ་རང་གི་སྲོག་དེས་ལན་ཆགས་ལྔ་
བརྒྱ་འཇལ་དགོས་པ་དང་། ཚེ་ཐུང་ནད་མང་སོགས་མྱོང་བ་ཡིན། བྱེད་པ་རྒྱུ་
མཐུན་གྱི་འབྲས་བུ་ནི་ཁྲ་དང་སྤྱང་ཀི་སོགས་དུད་འགྲོ་ཤན་པའི་སྐྱེ་བ་ལེན་པ་དང་།
གལ་ཏེ་མི་ལུས་ཐོབ་ཀྱང་སྔར་བཞིན་ཏུ་བྱེད་པ་སྲོག་གཅོད་ལ་དགའ་བ་ཤན་པ་
སོགས་སུ་སྐྱེ་བ་ཡིན། དབང་གི་འབྲས་བུ་རང་ལ་སྨིན་པ་ནི་སྔར་སེམས་ཅན་དེའི་
མཐུ་དང་གཟི་བརྗིད་སོགས་མེད་པར་བྱས་པའི་འབྲས་བུ་རང་ལ་ཡང་ནུས་མཐུ་
དང་གཟི་བརྗིད་མེད་པས་ཤིན་ཏུ་ཉམ་དམན་པ་སོགས་སུ་སྐྱེ་བ་དང་། དབང་
འབྲས་ཡུལ་ལ་སྨིན་པ་ནི་ས་ཕྱོགས་གང་དུ་སྐྱེས་ཀྱང་གཟི་བརྗིད་དང་བཅུད་མེད་
པ་ནད་གདོན་དགྲ་ཇག་སོགས་ཀྱི་འཇིགས་པ་ཆེ་བས་སྲོག་མགོ་མི་ཐོན་པའི་ཡུལ་
ཤ་སྟག་ཏུ་སྐྱེ་བ་ཡིན་ནོ། །སྐྱེས་བུ་བྱེད་འབྲས་ནི། སོ་ནམ་བརྩོན་པའི་འབྲས་བུ་
བཞིན་དུ་རྒྱུ་དེའི་རྗེས་སུ་འབྲས་བུ་ཆུད་ཟོས་མེད་པ་རྫོགས་པར་སྨིན་པ་ཡིན་ནོ། །
དེ་ལྟར་སེམས་ཅན་བསད་པའི་རྣམ་སྨིན་མྱོང་བའི་གཏམ་རྒྱུད་ནི། སྔོན་མོའུ་འགལ་
གྱི་བུ་དང་དགེ་སློང་དཔལ་སྐྱེས་གཉིས་རྒྱ་མཚོའི་འགྲམ་དུ་བྱོན་པའི་ལམ་ཁ་ན།
མི་གཅན་གཟན་གྱི་མགོ་ཅན་ལུས་ཐམས་ཅད་མེ་ལྕེའི་རང་བཞིན་དུ་གྱུར་པ་ཁ་
ནས་ཨ་ཚ་ཚ་ཞེས་ངུ་འབོད་ཀྱིས་ལུང་པ་བཀང་ནས་འདུག་པ་ཞིག་ལ་ཡི་དྭགས་
འཇིགས་སུ་རུང་བ་ཁྲི་མ་འབུམ་གྱིས་བསྐོར་ཏེ། དེ་དག་གི་ལག་ན་མདའ་གཞུ་
ཐོགས་ནས་མདའ་མེ་འབར་བ་དག་གིས་མི་དེ་འབེན་དུ་བཞག་ནས་གཙག་གྱིན་
ཡོད་པ་མཐོང་ནས་ཅི་ཡིན་དྲིས་པ་ན། མོའུ་འགལ་གྱི་བུ་ཆེན་པོས་སྨྲས་པ། མི་

འདི་ནི་རི་དྭགས་མང་པོ་གསོད་པའི་རྔོན་པ་ཞིག་ཡིན། སྡུག་བསྔལ་འདི་ལོ་མང་
པོར་མྱངས་ནས་སླར་ཡང་སེམས་ཅན་དམྱལ་བ་ཆེན་པོར་སྐྱེས་ཏེ་ཐར་བའི་དུས་
ཤིན་ཏུ་དཀའ་གསུངས། ཡང་སྔོན་རྒྱལ་པོ་ཞིག་གིས་ཉེས་ཅན་གྱི་མི་གཅིག་ཁྲིམས་
དང་སྦྱར་ནས་བསད་པའི་རྣམ་སྨིན་རྒྱུ་མཚོའི་ནང་དུ་ཆུ་སྲིན་ཆེན་པོ་ལུས་པོ་དཔག་
ཚད་བདུན་བརྒྱ་ཡོད་པ་ཅན་དུ་སྐྱེས། དེའི་འཁོར་དང་བློན་པོ་སེམས་ཅན་བསད་
ཚད་ཐམས་ཅད་ཆུ་སྲིན་ཆུང་དུ་དག་ཏུ་སྐྱེས་ནས་ཆུ་སྲིན་ཆེན་པོ་དེའི་ལུས་ལ་ཞུགས་
ནས་ཁ་ཟས་སུ་བྱེད་པ་དེ་ལོ་བརྒྱ་སྟོང་མང་པོར་སྡུག་བསྔལ་མྱངས་ཏེ། དེ་ལས་
འཕོས་ཏེ་ཡང་རྒྱལ་པོའི་ཁབ་ཏུ་སྲིན་བུའི་ལུས་བླངས་པ་སོགས་གསུངས་སོ། །
ཉེས་ཅན་ཁྲིམས་དང་སྦྱར་ནས་བསད་པའི་རྣམ་སྨིན་དེ་འདྲ་ཡིན་ན། ཉེས་མེད་
ཀྱི་སེམས་ཅན་བསད་ན་ཇི་ལྟར་ཡིན། རྒྱུ་མཐུན་འབྲས་བུ་ལན་གྲངས་གཞན་ལ་
མྱོང་བ་ནི། སྔོན་སྟོན་པ་ཐུགས་རྗེ་ཅན་གྱི་སྐུ་དུས་སུ་རྒྱལ་པོ་འཕགས་སྐྱེས་པོ་ཞེས་
བྱ་བ་ཞིག་ཡོད་པ། བློན་པོ་མ་ལ་གནོད་ཅེས་པའི་གྲོགས་ངན་པས་བསླུས་ཏེ། སེར་
སྐྱའི་གྲོང་དུ་དམག་ཆེན་དྲངས་ནས་བདག་ཅག་གི་སྟོན་པའི་ཉེ་དུ་ཤཱཀྱ་བདུན་ཁྲི་
བདུན་སྟོང་བསད་པ་ཕལ་ཆེ་བདེན་པ་མཐོང་བ་ཤ་སྟག་ཡིན། ཡུག་ས་མོ་དང་
ཁྱེའུ་དྭ་ཕྲུག་ཐམས་ཅད་དོང་དུ་བཅུག་ལ་མནན། སྟོན་པ་སྟོབས་བཅུ་དང་ལྡན་
པ་ཡང་དེར་བཞུགས་ཀྱང་དམག་བཟློག་པ་ཕར་ཞོག་ལས་ཀྱི་ཚུལ་བཞེས་ཏེ་དབུ་
བསྙུང་བར་གྱུར་ཏོ། །བཅོམ་ལྡན་འདས་ལ་དགེ་སློང་རྣམས་ཀྱིས་ཞུས་སོ། །བཅོམ་
ལྡན་འདས་ཀྱིས་གསུངས་པ། སྔོན་ཆུ་བོ་ཞིག་གི་འགྲམ་ན་ཉ་པ་ལྔ་བརྒྱ་གནས་
སོ༑ ༑དེ་རྣམས་ཀྱིས་རྒྱ་མཚོ་ཆེན་པོས་ཉ་ཆེན་པོ་གཉིས་དེར་འོང་བ་མཐོང་ནས་

ཉ་རྒྱས་བཟུང་སྟེ་ཐང་ལ་ཕྱུང་ངོ་། །འདི་གཉིས་ལུས་པོ་ཤིན་ཏུ་ཆེ་བས་བསད་ན་
ཤ་འཚོང་དཀའ་ཞིང་རུལ་བར་འགྱུར་ལ། སྡོང་པོ་ལ་བཏགས་ཏེ་གསོན་པོར་
བཅད་ཅིང་བཅད་ཅིང་བཙོངས་ན་ལེགས་སོ་ཞེས་དེ་ལྟར་གྲོས་བྱས་སོ། །ཉ་གཉིས་
པོ་གསོན་བཅད་བྱས་པའི་ན་ཚས་མ་བཟོད་ནས་སྐད་ངན་འབོད་ཅིང་འགྲེ་ལྡོག་
བྱེད་པ་དང་། ཉ་པའི་ཁྱེའུ་ཞིག་གིས་མཐོང་ནས་བཞད་གད་བྱས་སོ། །ཉ་གཉིས་
པོས་འཆི་ཁར་ཚེ་རབས་ཐམས་ཅད་དུ་འདི་རྣམས་ངེད་གཉིས་ཀྱིས་གསོད་པར་
གྱུར་ཅིག་ཅེས་སྨོན་ལམ་ལོག་པར་བཏབ་ནས་ཤིའོ། །དེའི་དུས་ཀྱི་ཉ་གཉིས་པོ་
ནི་འཕགས་སྐྱེས་པོ་དང་བློན་པོ་མ་ལ་གནོད་འདི་གཉིས་ཡིན། ཉ་བ་ལྔ་བརྒྱ་ནི་
ཤཱཀྱ་ལྔ་བརྒྱ་འདི་དག་ཡིན་ཉ་པའི་ཁྱེའུ་དེ་ནི་ང་ཡིན་ནོ་ཞེས་གསུངས་སོ། །རྫོགས་
པའི་སངས་རྒྱས་ཀྱིས་ཀྱང་སྲོག་བཅད་པའི་རྣམ་སྨིན་ལྷག་མ་བཞེས་དགོས་ན་རང་
ཅག་འཁོར་བ་པ་རྣམས་ཇི་ལྟར་འགྱུར། རང་གཞན་སུས་ཀྱང་འདི་བཤའ་རྒྱུ་རེད་
ཅེས་ལག་བརྡ་ཙམ་ཡང་མི་རུང་སྟེ། སྔོན་དགྲ་བཅོམ་འཆར་ཀ་ཞེས་ཁྱིམ་པ་ཐམས་
ཅད་བདེན་པ་ལ་འགོད་པ་ཞིག་གིས་བྲམ་ཟེ་མོ་ཞིག་ལ་ཆོས་བསྟན་པ་དང་། བུད་
མེད་དེ་ལ་ལོག་གཡེམ་བྱེད་པའི་རྐུན་མའི་དཔོན་པོ་ཞིག་ཡོད་དོ། །འདོད་པ་ཅན་
གྱིས་ནི་མི་བྱེད་པ་ཅི་ཡང་མེད་པས། དེ་གཉིས་ཀྱིས་ད་བཅོམ་འཆར་ཀའི་དབུ་
བཅད་དེ་གདུང་ཐལ་ཕུང་ནང་དུ་སྦས་སོ། །རྒྱལ་པོ་གསལ་རྒྱལ་གྱིས་རྐུན་དཔོན་
དང་བུད་མེད་དེ་གཉིས་གསོན་བསྲེག་བྱས། རྐུན་དཔོན་དེ་ལ་རྐུན་མ་ལྔ་བརྒྱ་ཡོད་
པའི་རྐང་ལག་ཐམས་ཅད་བཅད་དོ། །དེའི་རྒྱུ་བཅོམ་ལྡན་འདས་ལ་ཞུས། བཅོམ་
ལྡན་འདས་ཀྱིས་བཀའ་སྩལ་པ། སྔོན་ཡུལ་ཝཱ་རཱ་ཎ་སཱིར་རྒྱལ་པོ་ཚངས་སྦྱིན་གྱི་

རྨི་ལམ་ན་རང་གི་རྒྱུ་མས་གྲོང་ཁྱེར་དཀྲི་བར་རྨིས་པ་བློན་པོ་བྲམ་ཟེ་ཞིག་ཡོད་པ་
ལ་སྨྲས་སོ། །རྨི་ལམ་དེ་བཟང་མོད། བྲམ་ཟེས་ཁོ་རང་གི་སློབ་མ། ཁྱེའུ་ལྔ་བརྒྱ་
ཡོད་པས་དེ་ལ་བཟའ་བ་བསྒྲུབ་པའི་ཆེད་དུ་བསམས་ནས། སྐུ་རིམ་ལ་བ་གླང་
མང་པོ་བསད་ནས་མཆོད་སྦྱིན་མ་བྱས་ན་རྒྱལ་པོའི་རྨི་ལམ་དེ་ངན་ནོ་ཞེས་སྨྲས་སོ།
བ་གླང་མང་པོ་བསྡུས་ཏེ་དེ་དག་ངུར་སྒྲ་བྱས་པས་རྒྱལ་བོ་སྙིང་རྗེ་སྐྱེས་ཏེ་འདི་
ཐམས་ཅད་མ་གསོད་གསུངས། བློན་པོས་ལགས་སོ་ཞུས། དེའི་ཚེ་ཁྱུ་དེར་རྔ་བྲན་
ཞིག་རྔ་བྲན་མོ་ལ་སྒྲུབ་མཆོང་བྱེད་པ་མཐོང་ནས་འདི་གཉིས་གསོད་པར་བྱའོ་ཞེས་
སྨྲས། བྲམ་ཟེའི་ཁྱེའུ་རྣམས་ཀྱིས་ཀྱང་འདི་གཉིས་གསོད་རྒྱུ་རེད་ཅེས་ལག་པ་
བརྐྱངས་ནས་བསྟན་པས་དེ་གཉིས་བཤས་སོ། །དུད་འགྲོ་ཡིན་ཡང་སེམས་ཀྱིས་
ཤེས་པས་བདག་ཅག་གཉིས་ཉེས་པ་མེད་བཞིན་ཏུ་གསོད་པ་ནི་བློན་པོ་འདི་དང་
ཁྱེའུ་ལྔ་བརྒྱ་པོ་འདི་དག་ཡིན་པས་བདག་ཅག་གང་དང་གང་དུ་སྐྱེས་པ་དེ་དང་དེར་
བློན་པོ་འདི་གསོད་པ་དང་ཁྱེའུ་འདི་དག་གི་རྐང་ལག་ཐམས་ཅད་གཅོད་པར་གྱུར་
ཅིག་ཅེས་སྨོན་ལམ་ལོག་པར་བཏབ་པ་ཡིན་ནོ། །དེའི་དུས་ཀྱི་རྒྱལ་པོ་དེ་ནི་གསལ་
རྒྱལ་འདི་ཡིན་ནོ། །བློན་པོ་དེ་ནི་དགྲ་བཅོམ་འཆར་ཀ་འདི་ཡིན་ནོ། །ཁྱེའུ་ལྔ་བརྒྱ་
པོ་ནི་རྐུན་མ་ལྔ་བརྒྱ་འདི་ཡིན་ནོ། །རྫ་བྲན་དང་རྔ་བྲན་མོ་ནི་བྲམ་ཟེའི་བུ་མོ་དང་
རྐུན་མའི་དཔོན་པོ་འདི་ཡིན་ནོ། །དེས་ན་འབྲས་བུ་འདི་མྱོང་བ་དང་དགྲ་བཅོམ་
འཆར་ཀའི་ལས་ཀྱི་ལྷག་མ་ད་རེས་ཟད་པ་ཡིན་གསུངས་སོ། །ཉེས་མེད་ཀྱི་དུད་
འགྲོར་བསད་པ་ལ་ཁ་ལག་འབྲེལ་ཚད་ལ་དེ་འདྲ་སྨིན་པ་ཡིན་ནོ། །འདུལ་བ་ལས།
ལས་རྣམས་བསྐལ་པ་བརྒྱུར་ཡང་ནི། །ཆུད་མི་ཟ་བའང་ཚོགས་དང་དུས། །རྙེད་

ན་ལུས་ཅན་རྣམས་ལ་ནི། །འབྲས་བུ་ཉིད་དུ་སྨིན་པར་འགྱུར། །ཞེས་གསུངས་
པས། ཕུང་པོ་ལྷག་མེད་དུ་མ་སོང་བར་ལས་ནི་གཞན་གང་ལ་ཡང་མི་སྨིན་རྣམ་
ཤེས་ཀྱིས་ཟིན་པའི་ཕུང་པོ་འདི་ཁོ་ན་ལ་སྨིན་ནོ། །ལས་མྱོང་བ་ལ་ནི་ས་ཐོབ་པས་
མི་ཕན། ཡོན་ཏན་ཐོབ་པས་མི་ཕན། བྲོས་ཤིང་གབ་པས་མི་ཕན་ཏེ། འདུལ་བ་
ལས། གང་དུ་སྡོད་ཀྱང་ལས་ཀྱིས་མི་རྫི་བའི། །ས་ཕྱོགས་དེ་ནི་ཡོད་པ་མ་ཡིན་
མ་ཡིན་ནོ། །ཞེས་གསུངས། འཕགས་མཆོག་ཀླུ་སྒྲུབ་ཆེན་པོ་ཡང་སྔོན་ཚེ་རབས་
མང་པོའི་གོང་ཞིག་ཏུ་རྩྭ་བཏུས་པའི་ཚེ་འབུ་སྲིན་བསད་པའི་ལས་ཀྱི་ལྷག་མས་
རྒྱལ་པོ་བདེ་སྤྱོད་སྲས་ཀྱིས་རྩྭ་འཇག་མས་དབུ་བཅད་ནས་འདས་པ་དང་། གྲུབ་
ཆེན་བེ་རོ་ཙ་ན་སྔོན་དགེ་སློང་ཞིག་ཏུ་སྐྱེས་ནས་ཤིག་མང་པོ་བསད་པ་དང་། ནེ་
ལེར་སྐྱེས་ནས་སྦལ་སྦྲུལ་མང་པོ་བསད་པའི་ལས་ཀྱི་ལྷག་མས། ཚ་བའི་རོང་གི་
རྒྱལ་པོས་ཤིག་སྣ་ཚོགས་ཡོད་པའི་དོང་དང་སྦྲུལ་གྱི་དོང་དུ་བཅུག་པའི་སྡུག་བསྔལ་
གཟིགས་པ་སོགས་ལོ་རྒྱུས་མཐའ་ཡས་པ་ཡོད། དེས་ན་ཁྱིམ་པ་རྣམས་མི་བསད་
རྟ་བསད་མ་བྱས་པ་ཙམ་གྱིས་སྡིག་པ་མེད་མ་ཟེར། ཤིག་ལྡི་བ་ཡན་ཆད་བསད་
པ་དང་། རྩྭ་ཐུ་ནས་རྔ་རྨོ་རྐོ་སོགས་བྱེད་དུས་འབུ་སྲིན་ཤི་བ་དང་། རྟ་དྲེའུ་མཛོ་
ཁལ་ཐམས་ཅད་བདའ་དང་ཚོང་སོགས་ལ་དེད་ནས་རྒྱབ་བཅད་གློ་ཕུག་བྱས་པ་
སོགས་སྡིག་པ་ནི་རྡུལ་བཞིན་ཞོར་ནས་སོག་པ་ཡིན་པས་གྲངས་མེད་པ་བསགས་
ཡོད་དོ། །སྔོན་དགེ་བསྙེན་ས་ག་མ་ཞེས་བྱ་བ་ལ་བུ་སུམ་ཅུ་ཡོད་པས་གསལ་རྒྱལ་
གྱི་བློན་པོའི་བུ་ཞིག་བསད་དོ། །བློན་པོ་དེས་ཐབས་བྱས་ནས་རྒྱལ་པོ་གསལ་

རྒྱལ་དང་བུ་དེ་དག་འཁོན་དུ་བཅུག་པས་རྒྱལ་པོས་བུ་སུམ་ཅུ་པོའི་མགོ་ཐམས་
ཅད་བཅད་དེ་སྒམ་དུ་བཅུག་ནས་ས་ག་མ་ལ་བསྐུར་རོ། །དེ་ཡང་སྔོན་རྐུན་མ་སུམ་
ཅུས་བ་མོ་ཞིག་བརྐུས་ཏེ་རྒན་མོ་ཞིག་གི་ཁྱིམ་དུ་བཤས་ནས་དེ་ལ་ཡང་ཤ་བྱིན་
ནོ༑ །དུད་འགྲོས་སྨྲ་མ་ཤེས་ཀྱང་སེམས་ཀྱིས་གོ་བ་ཡིན་པས་བ་མོས་འཆི་ཁ་
སྨོན་ལམ་ལོག་པར་བཏབ་བོ། །ཕྱིས་སུ་བ་མོ་ནི་རྒྱལ་པོ་གསལ་རྒྱལ་ཡིན་ནོ། །
རྒན་མོ་ནི་ས་ག་མ་དང་རྐུན་མ་སུམ་ཅུ་ནི་ས་ག་མའི་བུ་སུམ་ཅུ་པོ་དེ་ཡིན་ནོ། །དེ་
རྣམས་ཀྱིས་ཚེ་རབས་མང་པོ་ལ་དེ་འདྲའི་ལན་ཆགས་འཇལ་དགོས་པ་ཡིན་ནོ།།
དེས་ན་བཤས་ཚོང་གི་ཁ་བ་དང་། རྔོན་པ་དང་སྲོག་གཅོད་མི་རྣམས་ལ་ཁ་ཐུག་
ལག་འདྲེས་ཨེ་རུང་དེ་ལ་ལྟོས། བུ་རྒྱུད་རྔོན་པ་དང་བཤན་པ་བྱེད་མཁན་གྱི་ཕ་
མ་དང་། ཆུང་མ་བུ་ཚ་ཐམས་ཅད་ལན་རེར་དམྱལ་བར་འགྲོ་དགོས་པ་དང་ཡུལ་
ལུང་པ་རེ་ན་རྔོན་པ་སྡིག་རྒན་མང་པོ་ཡོད་ན་ཡུལ་དེ་ལ་སྡེ་བརྒྱད་ཀྱི་བྱད་ཁ་ཕོག་
ནས་མི་འདོད་པ་སྣ་དགུ་འབྱུང་བ་དང་། གལ་སྲིད་ཚེ་འདི་ལ་མ་གནོད་ཀྱང་ཚེ་
ཕྱི་མ་ལུང་པ་གཅིག་གི་ཆུ་ལ་འཐུང་ཚད་ལ་གནོད་པ་དང་། སྡིག་རྒན་གྱི་གང་ཟག་
དང་ཡུན་རིང་འགྲོགས་པ་དང་སྐད་ཅིག་ཙམ་གཏམ་འདྲེས་ཀྱང་སྡིག་སྒྲིབ་འགོ་བ་
དང༌། དེ་འདྲ་དེ་ཁྱིམ་དུ་འོངས་ན་བསེ་རག་རྗེས་སུ་འབྲང་བ་དང་། དེ་འདྲའི་ལག་
ཏུ་བྱིན་རླབས་ཀྱི་རྟེན་ལ་སོགས་པ་བཞག་ན་བྱིན་རླབས་ཉམས་འགྲོ་གསུངས་སོ། །
གཏི་མུག་གི་སྒོ་ནས་སྲོག་བཅད་པའི་རྒྱུ་མཐུན་གྱི་འབྲས་བུ་མྱོང་བའི་དཔེ་ཉོན་
དང་། གནའ་སྔ་མོ་དགྲ་བཅོམ་པ་ཆེན་པོ་ཞིག་དུད་ཚང་ཞིག་གི་སྒོ་ན་བསྡད་ཡོད་
པ་ན། ཁྱིམ་དེའི་ཕར་ཁ་ན་མི་ཞིག་གིས་བཤས་ཟོག་ཅིག་ཁྲིད་འོངས་བས་ངུར་སྒྲ་

༄༅། །རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད། །
ཞིག་ཡིན་དུས་ཁོ་རང་གིས་རྟེན་བཞེངས་བྱས་ནས་དེ་ལ་སེམས་ཅན་མང་པོ་བསད་
པའི་མཆོད་སྟོན་བྱས་པ་དང་འདི་ཚང་གི་མི་རབས་ཐམས་ཅད་ཀྱི་ཚེ་ལ་སེམས་
ནས་སླར་རང་གི་ཁྱིམ་འདིར་སྒོ་ཟོག་ཏུ་སྐྱེས་ནས་བསད་པ་ལ་ད་ལྟ་འདི་དང་ལན་
དྲུག་ཡིན་གསུངས། དགྲ་བཅོམ་པ་དེས་དུད་འགྲོ་དེ་ལ་སྙིང་རྗེ་བའི་ཚུལ་གྱིས་
སྨྲས་པ། སྔོན་རྟེན་བཞེངས་བྱེད་མི་ཡང་ཁྱོད་རང་ཡིན། ཕྱུག་གི་མཆོད་སྦྱིན་ཡང་
ཁྱོད་རང་གིས་བྱས། སེམས་ཅན་མང་པོ་བསད་ནས་ལྷ་ལ་བསྔོ་བ་ཡང་ཁྱོད་རང་
ཡིན་ན། ད་ཁྱོད་འབྲས་བུ་མྱོང་བ་ཡིན་པས་དེ་ལ་དུར་སྒྲ་བྱེད་ནས་འབོད་པས་ཅི་
ཕན། ཞེས་གསུངས། ད་ལྟ་དགོན་ཁག ཕྱུག་ཁག དཔོན་ཁག བླ་བྲང་སོགས་
ཀྱིས་ལོ་སྲུང་དང་དུས་མཆོད་སོགས་ཀྱི་ཆེད་དུ་བཤས་བཤས་པའི་ཤ་ཁྲག་གིས་
དམར་འགྱེད་བྱེད་པ་ནི་དེང་སང་དུས་ངན་འདི་ལ་གར་ཡང་དར་བ་འདི་ནི་ཀླ་ཀློའི་
ཆོས་ལུགས་ཀྱི་མགོ་ཚུགས་པ་ཡིན། ཕྱུགས་ཀྱི་མཆོད་སྦྱིན་བྱེད་པའང་འདི་ལ་ཟེར་
བ་ཡིན། ཡུལ་ལ་ལ་ཞིག་གི་སྐད་ལུགས་ལ་གསོད་པ་ལ་བོན་ཟེར་བ་ཡིན་པས།
རྒྱུད་ལས། གསང་སྔགས་བོན་དུ་གྱེར་བའི་དུས། །ཞེས་གསུངས་པའང་འདི་ཁོ་
ན་ཡིན་པས་ལས་རྒྱུ་འབྲས་དང་རྫོགས་པའི་སངས་རྒྱས་ཀྱི་བསྟན་པ་ལ་ཅུང་ཟད་

རྩི་མཁན་ཡོད་ན་འདི་ལ་བག་ཡོདམཛད་པར་ཞུའོ། །དེ་ལྟར་ན། སྲོག་གཅོད་གོང་
དུ་སྡིག་པ་མེད། ཅེས་གསུངས་པ་དང་། ལར་སྲོག་གཅད་པ་ལ་ཉེས་དམིགས་ཆེ་
མི་ཆེ་ལུང་དང་རིག་པ་མང་དུ་ཅི་དགོས། བཅོམ་ལྡན་འདས་ཀྱིས། རང་གི་ལུས་
ལ་དཔེ་ལོངས་ལ། །གཞན་ལ་གནོད་པ་མ་བྱེད་ཅིག །ཅེས་གསུངས་པའི་དོན་
དང་། འཇིག་རྟེན་ན་གཅེས་པ་རང་སྲོག་ཡིན་ཟེར་བས་རང་གི་ལུས་སྲོག་འདི་ལ་
གཅེས་འཛིན་ཅི་ཙམ་དགོས། ཐ་ན་ཚེར་མ་ཙམ་ཡང་མི་བཟོད་ན། སེམས་ཅན་
ཐམས་ཅད་ཀྱང་རང་གི་ལུས་སྲོག་ལ་གཅེས་འཛིན་བྱེད་པ་འདྲ་བ་ཡིན་པས། དེའི་
ཚེ་སྲོག་བཅད་ན་སྡིག་པ་ཆེ་མི་ཆེ་བཤད་ཅི་དགོས། དཔེ་རང་ལ་ལེན་དགོས། ཞི་
བ་ལྷས། གང་ཚེ་བདག་དང་གཞན་གཉིས་ཀ །སྡུག་བསྔལ་མི་འདོད་མཚུངས་པ་
ལ༑ ༑བདག་དང་ཁྱད་པར་ཅི་ཡོད་ན། །གང་ཕྱིར་གཞན་མིན་བདག་སྲུང་བྱེད། །
ཅེས་གསུངས་སོ། །ཁྱད་པར་དུ་མི་དང་ཐ་གུས་བཟུང་ནས་བསད་པ་ནི་སྡིག་པ་
གཞན་ལས་ཆེ་བ་དང་། མེ་མདས་སེམས་ཅན་གཅིག་བསད་ན་གཞན་གཟུགས་
ཅན་གཟུགས་མེད་ཀྱི་སེམས་ཅན་མང་པོའི་བརླ་འཁུམས་པས་སེམས་ཅན་མང་
པོ་བསད་པའི་སྡིག་པ་ཡོད་གསུངས། ད་ལྟ་ཅི་འདྲ་བའི་སྒོ་ནས་སེམས་ཅན་བསད་
ན་མ་འོངས་པར་དེ་འདྲ་བ་རང་གིས་མྱོང་དགོས་པ་ཡིན། སྔོན་མོའུ་འགལ་བུ་
དམྱལ་བར་བྱོན་པ་ན་མི་ནག་པོ་སོལ་བའི་སྡོང་པོ་ལྟ་བུ་ཞིག་ལ་མགོ་བརྙན་མང་
པོས་མཚོན་ཆ་སྣ་ཚོགས་ཀྱི་བརྒྱབས་ཏེ་དུམ་བུར་གཏུབ་པ་དང་ཁྱི་ཆེན་པོ་འཇིགས་
སུ་རུང་བ་དག་གིས་ཟ་བ་སོགས་གཟིགས་པ་སྔོན་མི་དང་རི་དྭགས་མང་པོ་བསད་
པའི་རྣམ་སྨིན་ཡིན་གསུངས། དྲན་པ་ཉེར་བཞག་ལས། ལས་ངན་མི་དགེ་ཚ་བས་

འདིར། །རྣམ་པར་སྨིན་པ་ཚ་བ་སྟེ། །གནོད་པ་ཆེན་པོ་བྱེད་པ་ཡིན། །དེ་ལྟ་བས་
ན་སྡིག་པ་སྤོངས། །ཞེས་གསུངས་སོ། །ད་ལྟ་ལས་ངན་པ་བྱས་པའི་འབྲས་བུ་དེ་
མ་ཐག་ཏུ་མཐོང་རྒྱུ་མེད་པས་ཕལ་ཆེར་མཚར་མཚར་གྱིས་སྡིག་པ་བྱེད་ཀྱང་ཕྱི་མ་
ངུ་བཞིན་དུ་མྱོང་དགོས་ཏེ། ཚོམ་ལས། བདག་ཉིད་བདེ་བར་འདོད་པའི་ཕྱིར།
རྒོད་བཞིན་སྡིག་པའི་ལས་བྱས་པའི། །སྡིག་པའི་ལས་དེའི་རྣམ་སྨིན་ནི། །དུ་
བཞིན་ཉམས་སུ་མྱོང་བར་འགྱུར། །ཞེས་སོ། །སྔོན་གྱི་དུས་དང་མི་འདྲ་བས་ད་
ལྟར་རྒྱུ་འབྲས་ཚེ་གཅིག་ལ་རྫོགས་པ་དཀའ་ཡང་ནམ་མཁའ་མཐོན་པོ་ན་ཡོད་པའི་
བྱ་ཡི་གྲིབ་མ་རེ་ཞིག་མ་མཐོང་ཡང་ས་ལ་བབས་པ་ན་ལུས་ཀྱི་རྩེར་ན་ཡོད་པ་
བཞིན། དགེ་སྡིག་གི་ལས་ནི་ལུས་དང་གྲིབ་མ་བཞིན་ཡིན་པ་ལ་ཡིད་ཆེས་དགོས་
ཏེ༑ འདུལ་བ་ལས། ཇི་ལྟར་གྲིབ་མ་མི་ཡི་རྗེས་འབྲང་བ། །འདུག་ན་འདུག་ལ་
འགྲོ་ན་འགུལ་བ་ལྟར། །དེ་བཞིན་དགེ་དང་མི་དགེ་གྲིབ་མ་ལྟར། །སངས་རྒྱས་
སྨྲ་བ་བླ་ན་མེད་པས་གསུངས། །ཞེས་སོ། །སྲོག་གཅོད་པའི་ཉེས་དམིགས་དེ་འདྲ་
ཡིན་པས་སྲོག་གཅོད་སྤངས་པའི་ཕན་ཡོན་ཡང་དེ་ཙམ་ཆེ་བ་ཡིན་ཏེ། གོང་དུ་
འབྲས་བུ་ལྔ་པོ་ལས་བཟློག་པ་སྟེ་ངན་སོང་དུ་མི་སྐྱེ་བ་དང་། ལྷ་དང་མི་ཡི་ནང་
དུ་སྐྱེ་ནས་ཚེ་རིང་བོ་ལ་སོགས་པ་བཞིན་ནོ། །མདོ་ལས། སྲོག་གཅོད་པ་ལས་
ཕྱིར་ལྡོག་ཅིང། །ཁྲིམས་བཟུང་ཡང་དག་སྡོམ་ལ་དགའ། །གང་དག་འབྱུང་པོ་མི་
འཚེ་བ། །སྐྱེ་བོ་དེ་དག་མཐོ་རིས་འགྲོ། །ཞེས་སོ། །སྲོག་གཅོད་སྤུངས་པའི་གང་
ཟག་ལ་བྱམས་དང་སྙིང་རྗེ་སོགས་ངང་གིས་སྐྱེ་བ་དང་། ལྷས་གྲོགས་བྱེད་པ་དང༌།
འདྲེས་བར་ཆད་མི་ཚུགས་པ་དང་། སྲོག་ཆགས་ཐམས་ཅད་ཀྱིས་གཉེན་དུ་བརྩི་

ཞིང་དགའ་བ་དང་། ཅི་བསམ་ཐམས་ཅད་འགྲུབ་པ་དང་། སེམས་ཅན་ཅི་ཙམ་
བསད་ན་དེ་ཙམ་གྱི་ཚེ་བསོད་ནམས་ཉམས་འགྲོ་བ་བཞིན། ཅི་ཙམ་མ་བསད་
ནའང་དེ་ཙམ་གྱི་ཚེ་བསོད་ནམས་འཕེལ་བ་ཡིན་ནོ། །ད་ལྟར་མི་ཁ་ཅིག་ཚེ་རིང་
བ་དང་ནད་མེད་པ་ཡོད་པ་ཡང་སྔོན་སེམས་ཅན་མ་བསད་པས་ཡིན་ནོ། །སྲོག་
གཅོད་སྤངས་པའི་གང་ཟག་གིས་ཅི་དང་ཅི་ལ་སྨོན་ལམ་བཏབ་པ་ཐམས་ཅད་
འགྲུབ་པ་མདོ་ལས་གསུངས་པས། སྔོན་བསད་པའི་སྡིག་པ་བཤགས་ཕྱིན་ཆད་
མི་གསོད་པའི་དམ་བཅའ་བྱས་ཏེ་བདེ་བ་ཅན་དུ་སྐྱེ་བའི་སྨོན་ལམ་ཐོབ་དང་དེ་
འགྲུབ་མི་འགྲུབ་ཀྱི་ཐེ་ཚོམ་ཡོད་རེ་སྐན། དེས་ན་བདེ་ནས་བདེ་བའི་གནས་སུ་
འགྲོ་འདོད་པས་སྲོག་གཅོད་སྦྱོང་ན། སྔོན་སུམ་ཅུ་རྩ་གསུམ་གྱི་ལྷའི་བུ་ཞིག་ལ་
འཆི་ལྟས་ལྔ་བྱུང་བ་དང་། ཤི་ནས་གང་དུ་སྐྱེ་བལྟས་པས་རྒྱལ་པོའི་ཁབ་ཏུ་ཕག་
ཞིག་གི་ལུས་ལེན་པར་ཤེས་ནས་ངུ་འབོད་བྱས་སོ། །དབང་པོ་བརྒྱ་བྱིན་གྱིས་ཁྱོད་
ཅིའི་ཕྱིར་མྱ་ངན་བྱེད་ཅེས་དྲིས། དེས་དེ་ལྟར་གྱུར་པར་སྨྲས་སོ། །དེ་ལ་ཐབས་
ཡོད་དོ་ཞེས་བརྒྱ་བྱིན་གྱིས་བཅོམ་ལྡན་འདས་ལ་ཞུས་སོ། །བཅོམ་ལྡན་འདས་
ཀྱིས་དེ་ལ་སྲོག་གཅོད་པ་སྤོང་དུ་ཆུག་དང་ངན་སོང་ལས་ཐར་བར་འགྱུར་རོ། །
ཞེས་གསུངས། བརྒྱ་བྱིན་གྱིས་ལྷའི་བུ་དེ་ལ་སྲོག་གཅོད་པའི་སྡོམ་པ་ཁས་བླང་
དུ་བཅུག་པས་ཚེ་འཕོས་ནས་དགའ་ལྡན་ལྷ་ཡུལ་དུ་སྐྱེས་སོ། །
ཡང་སྔོན་གྲོ་བཞིན་སྐྱེས་ཞེས་བྱ་བ་དམྱལ་བར་འགྲོ་ཚེ། ཉིན་ཐོག་ཐག་སོང་
ནས་ཉི་མ་ནུབ་ཁར་ལྷའི་ཁང་བཟང་ཞིག་ཏུ་སླེབས་པ་དང༌། དེ་ན་ལྷ་མོ་བཞི་དང་
སྐྱེས་བུ་གཟུགས་བཟང་བ་ཞིག་ལྷན་ཅིག་རྩེ་དགའ་ལོངས་སྤྱོད་མྱོང་ནས་འདུག་

པ་མཐོང་ངོ༌། །དེ་དག་གིས་གྲོ་བཞིན་སྐྱེས་ལའང་བཟའ་བཏུང་བྱིན་ནོ། །མཚན་
གཅིག་ཏུ་དེ་འདྲའི་སྐྱིད་དགའ་ལོངས་སྤྱོད་མྱོང་ནས་ཉི་མ་ཤར་བ་དང་། དེ་དག་
གིས་སྨྲས་པ། ད་ནི་ཉེས་དམིགས་ཆེན་པོ་མྱོང་དགོས་པས་ཁྱོད་རང་མ་འདུག་སོང་
ཞེས་སྨྲས་སོ། །དེས་ཅི་ཡིན་སྙམ་ནས་མཐའ་གཅིག་ཏུ་སོང་སྟེ་ལྐོག་བལྟས་བྱས་
པ་དང་། ལྷའི་ཁང་བཟང་དེ་ཡང་མི་སྣང་ལྷ་མོ་བཞི་པོ་ཡང་མེད། ཁྱི་ཆེན་པོ་སྲེ་
བོ་ལྕགས་ཀྱི་མཆེ་བ་ཅན་བཞི་བྱུང་སྟེ་སྐྱེས་བུ་དེ་ཐང་དུ་བསྐྱེལ་ནས་ཤ་ཁམ་ཚད་
ཁམ་ཚད་བཅད་ཤིང་ཟོས་པས་ཉི་མ་ནུབ་ཀྱི་བར་དུ་སྡུག་བསྔལ་བཟོད་ཐབས་
མེད་པ་མྱོང་ནས། ཉི་མ་ནུབ་པ་དང་ཡང་སྔར་བཞིན་སྐྱིད་དགའ་མྱོང་ངོ་། །གྲོ་
བཞིན་སྐྱེས་ཀྱིས་ཁྱོད་ལས་ཅི་ཞིག་གིས་འདི་འདྲར་སྐྱེས་ཞེས་དྲིས་སོ། །ང་ནི་སྔོན་
མི་ལུས་བླངས་དུས་གནས་པའི་གྲོང་ཞེས་བྱ་བ་ན་སེམས་ཅན་མང་པོ་གསོད་པའི་
བཤན་པ་ཞིག་ཡིན། བདག་གིས་འཕགས་པ་ཀ་ཏ་ཡཱ་ན་ལ་མཚན་མོ་སེམས་ཅན་
གྱི་སྲོག་མི་གཅོད་པར་ཁས་བླངས་པས་མཚན་མོ་སྐྱིད་དགའ་དེ་འདྲ་མྱོང་བ་དང་།
ཉིན་པར་སེམས་ཅན་མང་པོ་བསད་པས་ཉིན་པར་འདི་འདྲའི་སྡུག་བསྔལ་མྱོང་བ་
ཡིན་ཞེས་ཟེར། ཁྱོད་མི་ཡུལ་དུ་འགྲོ་ན་ངའི་ཁྱིམ་ན་བུ་སེམས་ཅན་གསོད་མཁན་
ཞིག་ཡོད་པ་དེ་ལ་འདི་ལྟར་ཁྱོད་ཀྱི་ཕ་ནི་སྲོག་གཅོད་བྱས་པའི་ལས་ཀྱིས་དམྱལ་
བ་ན་སྡུག་བསྔལ་ཆེན་པོ་མྱོང་འདུག་པ་ངས་མཐོང་། ཁྱོད་རང་ཡང་སྲོག་གཅོད་
པའི་ལས་ངན་པ་དེ་སྤོངས་མ་གཏོགས་དེ་དང་འདྲ་བར་འགྱུར་རོ་ཞེས་ཕྲིན་འདི་
གསུངས་ཤིག གལ་ཏེ་ཡིད་མི་ཆེས་ན་ཁྱོད་ཀྱི་ཕས་ཡང་འདི་ཟེར་རོ། །བཤས་
ར་དེའི་འོག་ན་གསེར་བུམ་པ་གང་སྦས་ཡོད་པ་དེ་ལོངས་ལ་ཁྱོད་རང་གི་ཁ་ཟས་

ཀྱང་སྒྲུབས། དུས་དུས་སུ་འཕགས་པ་ཀ་ཏ་ཡཱ་ན་ཆེན་པོ་ལ་བསོད་སྙོམས་ཕུལ་
ལ་ཕ་རྒན་ང་ཡི་མིང་ནས་སྨོས་ཏེ་ཡོན་བསྔོ་རེ་གྱིས་དང་ལས་ངན་པའི་འབྲས་བུ་
འདི་ཟད་པ་ལ་ཕན་ཐོག་གོ་ཞེས་གསུངས་ཤིག ཅེས་གྲོ་བཞིན་སྐྱེས་ཀྱིས་ཕྲིན་
དེ་ཁྱེར་འོང་ནས་སྨྲས་པ་དང་། ཡང་སྔོན་རི་དྭགས་མང་པོ་གསོད་མཁན་ཞིག་གིས་
ཉིན་པར་བསད། མཚན་མོ་ཕྱག་དང་མཆོད་པ་བྱས་པས་ཕྱིས་དམྱལ་བར་སྐྱེས་
པ་ན་ཉིན་པར་བྱ་དང་གཅན་གཟན་མང་པོས་ཟོས་ནས་སྡུག་བསྔལ་མྱོང་། མཚན་
མོ་ལྷའི་བུ་མོ་མང་པོས་མཆོད་ཅིང་རྩེ་དགའ་མྱོང་བ་སོགས་ཡིན་པས་ཉིན་མཚན་
ཀུན་ཏུ་སྲོག་གཅོད་སྤངས་ན་ཚེ་རབས་ཀུན་ཏུ་བདེ་སྐྱིད་ཁོ་ན་མྱོང་བ་ཡིན། དེ་མིན་
ཡང་མཚན་མོ་དང་། ཉ་སྟོང་ཚེ་བརྒྱད་སོགས་དུས་ཆེན་ཐམས་ཅད་ཀྱི་ཚེ་ཙམ་རེ་
ལ་སྲོག་གཅོད་སྤངས་ན་དགེ་སྡིག་འདྲེས་མ་ཡིན་པས་འབྲས་བུ་བདེ་སྡུག་འདྲེས་
མ་མྱོང་། ཚེ་གཅིག་དང་ཉིན་མཚན་ཀུན་ཏུ་སྲོག་གཅོད་སྤོང་སེམས་ཙམ་ཡང་མི་
སྐྱེ་བར་ནམ་ཅི་སོད་ཀྱི་སྲོག་བཅད་ན་ཚེ་རབས་ཀུན་ཏུ་ངན་སོང་ཁོ་ན་མ་གཏོགས་
བདེ་བའི་སྒྲ་ཙམ་ཡང་གོ་རྒྱུ་མེད་དོ། །དེ་ལྟར་སྲོག་གཅོད་པ་ལ་འཛེམ་བག་གལ་
ཆེའོ། །
གཉིས་པ་མ་བྱིན་ལེན་ནི། ཀུན་སློང་འདོད་ཆགས་ཞེ་སྡང་གསུམ་གྱིས་ལེན་
པ་ཡོད་ཅིང་། མ་བྱིན་ལེན་ནི་གཙོ་ཆེར་འདོད་པ་ལས་འབྱུང་བ་ཡིན། མ་བྱིན་ལེན་
ཆེན་པོ་ནི་རྟེན་གསུམ་གྱི་ཆ་རྐྱེན། མཆོད་རྫས། དགེ་འདུན་ཐུན་མོང་གི་རྒྱུ་ནོར་
དང་ཕ་མའི་ཟས་ནོར་ལ་ལེན་པ་སོགས་ཡིན། འབྲིང་ནི་ཕལ་པའི་ནོར་རྫས་ལ་
རྐུ་ཕྲོག་བཅོམ་གསུམ་དང་། བཙན་པོས་སྟོབས་ཀྱིས་ལེན་པ་དང་། ཚོང་ཁེ་སྐྱེད།

བྲེ་སྲང་གིས་འཇལ་ལུགས་མི་དྲང་བ་སོགས་གཡོ་སྒྱུ་སྣ་ཚོགས་ཀྱིས་ལེན་པའོ། །
རོང་པ་རྣམས་ཀྱིས་ཞིང་གི་མུ་རྐུ་བ་སྟེ་ཞིང་གི་བགོས་མཚམས་ཀྱི་རྟགས་བསྡོགས་
པ༑ ཞིང་གི་རིབ་མ་སོགས་ཐ་ན་རྩྭ་སོག་སྤར་གང་ཡན་ཆོད་རྐུ་བ་དང་། འབྲོག་
པ་རྣམས་ཐ་གུ་ཐག་སྣེ་བཞོ་རྐུན་སོགས་བྱེད་པ། བྱི་ལོང་གིས་ཕུག་བསོགས་པ་
ལེན་པ་སོགས་དུད་འགྲོ་དང་མི་མ་ཡིན་གྱིས་བདག་ཏུ་བཟུང་བ་བླངས་ནའང་ཉེས་
པ་ཆེན་པོ་འབྱུང་ངོ༌། །ངོ་ཆེན་དང་ཐོབ་ཆེན་རྣམས་ཀྱིས་ཇ་བག་ཙམ་རེས་ཕྱག་
འབབ་བྱས་ནས་རྟ་རེ་ཙམ་ལེན་པ་སྟེ་ཝ་སྣས་རྟ་ཁྲིད་ཟེར་བ་ལྟར་བྱས་ནའང་ཐབས་
ཀྱིས་བླངས་པ་ཡིན་པས་བརྐུས་པ་དང་འདྲ། ཁྱད་པར་དུ་ཚོང་བྱེད་པ་ལ་ནི་མི་
དགེ་བཅུ་ལས་ལོག་ལྟ་དང་ལོག་གཡེམ་གཉིས་སྐོར་རེ་ཙམ་ལས་མི་འབྱུང་། དེ་
མིན་ཚད་འབྱུང་བ་ཡིན། དགེ་ཚུལ་སློང་ཞིག་གིས་ཚོང་བྱས་པས་མི་གཅིག་གི་ནོར་
ལས་དངུལ་ཞོ་གང་གི་ཚད་དུ་ལོངས་པ་ཐོབ་ནའང་ཕམ་པ་བྱུང་ནས་སྡོམ་པ་རྩ་བ་
ནས་ཉམས་འགྲོ་བ་ཡིན། གཞན་གྱི་དོན་དུ་ལེན་པ་ལྟ་བུ་མ་བྱིན་ལེན་ཆུང་ངུ་ཡིན།
དེར་མ་ཟད་ཚུལ་ཁྲིམས་དང་ཐོས་སྒོམ་མེད་པའི་གང་ཟག་གིས་ཁ་གསག་དང་ཚུལ་
འཆོས་སོགས་བྱས་ནས་རྙེད་པ་བསྒྲུབས་ནའང་མ་བྱིན་བླངས་པ་དང་འདྲ། དེ་ལ་
སོགས་པ་མདོར་ན་གཞན་གྱིས་བདག་ཏུ་བཟུང་བ་རང་ལ་དངོས་སུ་བྱིན་པ་མིན་
པ་ཞིག་ཐབས་ཅི་ཞིག་གིས་བླངས་ནའང་རྐུ་བ་ཡིན་ནོ། །དེ་ཡང་རང་གིས་ལེན་
པ་གཞན་ལེན་དུ་བཅུག་པ་སོགས་ཐམས་ཅད་ལ་འདྲའོ། །མ་བྱིན་ལེན་པ་འདི་སུ་
ལ་འབྱུང་ཞེ་ན། སེར་སྣ་ཅན་དགོས་རྒྱུ་མང་པོ། ཆོག་ཤེས་མེད་པ། ངོ་ཚ་མེད་པ་
ཁྲལ་དང་ཆད་པས་མནར་བ་རྣམས་ལ་འབྱུང་བ་ཡིན་ནོ། །འབྲས་བུ་ནི་ཀུན་སློང་

ཆེ་ཆུང་ལས་རྣམ་སྨིན་ངན་སོང་གསུམ་དུ་སྐྱེ་བ་སོགས་ཐམས་ཅད་ལ་འདྲ། རྒྱུ་
མཐུན་འབྲས་བུ་མི་ལུས་ཙམ་ཐོབ་ནའང་སྤྲང་པོ་གླ་ཟན་སོགས་སུ་སྐྱེ་བ་ཡིན།
འབྱོར་པ་ཅུང་ཟད་རེ་ཡོད་ཀྱང་བཙན་པོས་ཕྲོག དམའ་བས་རྐུ། སྟོར་བརླག་དང་།
གྱོང་གོད་སོགས་ལྷ་འདྲེ་མི་གསུམ་དང་ཐུན་མོངས་ལས་རང་དབང་མི་ཐོབ། ནོར་
ཡོད་ཀྱང་དཀར་མེད། ཟས་ལ་བཅུད་མེད། ལོག་ཏོག་ལ་བཙའ་སད་སེར་གསུམ་
འབུ་སྲིན་ཡན་ཆད་ཀྱིས་བརླག་འགྲོ། ད་ལྟ་སྤྲང་པོ་དང་གྱོང་གོད་ཀྱིས་མནར་བ་
འདི་རྣམས་སྔོན་གཞན་གྱིས་རྒྱུ་ཟས་ལེན་འདུག་པ་ཤ་སྟག་ཡིན། དབང་འབྲས་
ཡུལ་ལ་སྨིན་ནས་ས་བཅུད་ཡུལ་བཅུད་ཉམས་པ་མུ་གེ་ཆེ་བའི་ཡུལ་ཁོ་ན་ལ་སྐྱེ།
བྱེད་པ་རྒྱུ་མཐུན་ཚེ་རབས་ཀུན་ཏུ་རྐུ་ཚོང་གཡོ་ཁྲམ་ལ་དགའ་ཞིང་། དུད་འགྲོའི་
ནང་དུ་སྐྱེས་ཀྱང་རྐུན་མའི་སྤྱོད་པ་ཅན་བྱི་བ་དང་། ཁྱི་རྐུན་སོགས་སུ་སྐྱེ་བ་ཡིན་
ནོ༑ ༑ཁྱད་པར་དུ་མཆོད་རྫས་དང་རྟེན་གསུམ་གྱི་ཆ་རྐྱེན་ཕྲན་བུ་ཙམ་བརྐུས་ཀྱང་
གྲང་དམྱལ་དང་ཡི་དྭགས་སུ་སྐྱེ། དཀོན་མཆོག་ལ་སོགས་པའི་རྫས་ཁབ་རྩེ་ཙམ་
ཟོས་ཀྱང་དམྱལ་བར་སྐྱེ་ངེས་པ་ཡིན། སྔོན་འབྲུག་པ་པདྨ་དཀར་པོ་དབུས་སུ་ཕེབ་
ཚེ་གཟིམ་ལམ་དུ་དཔོན་གཡོག་འཁོར་དང་བཅས་པའི་ཁ་ནང་དུ་མེ་འབར་འདུག་
པ་རྨིས་སོ། །ཕྱིར་ནང་གྲྭ་བ་རྣམས་ལ་གསུངས་པ། ལས་ངན་པ་ཞིག་བྱས་སོ། །
ཁྱེད་རྣམས་ཀྱིས་ཅི་བྱས། ཁོ་བོ་ཅག་གིས་ཅི་ཡང་མ་བྱས་ཞུས། ཡང་ཡང་བརྟགས་
པ་ན་ཁོང་དཔོན་གཡོག་རྣམས་ལ་གསོལ་མར་རྙིང་པ་ཞིག་ཡོད་པ་མར་སར་དང་
བརྗེས། མར་སར་དེ་ཅི་ཡིན་དྲིས་པས་མར་མེའི་རྒྱུ་ཞིག་ཡིན་པར་མཐོང་ངོ་། །
མར་དེས་མར་མེ་མང་པོ་ཕུལ་གསུངས་སོ། །དེས་ན་མཆོད་རྫས་ལ་འཛེམ་དགོས།

དཀོན་མཆོག་གི་དཀོར་དང་བླ་མའི་ནོར་ཕ་མའི་ནོར་རྫས་ལྟ་བུ་ལ་ཁབ་ཙམ་མ་
བྱིན་བླངས་ན་དམྱལ་བ་མནར་མེད་དུ་སྐྱེ་བར་གསུངས་སོ། །དགེ་འདུན་གྲྭ་ཚང་
གི་འདུ་སྒོ་ཐེབ་བཞག་ལྟ་བུ་ལ། དངུལ་ཞོ་གང་ཙམ་དགེ་ཚུལ་སློང་ཞིག་གིས་བླངས་
ན་དགེ་འདུན་ཅི་ཡོད་པའི་གྲངས་ཀྱི་ཕམ་པ་འབྱུང་བ་དང་། ཁྱད་པར་དུ་ཁྱིམ་པ་
ཕོ་མོ་ཞིག་གིས་ཇ་ཐུག་ལྷག་པ་ཕོར་གང་ཙམ་འཐུང་ནའང་དམྱལ་བ་དང་ཀླུ་ནད་
པ་སོགས་སུ་སྐྱེ་བར་གསུངས། ཉི་མའི་སྙིང་པོ་ལས། སྤུ་གྲི་རྣོན་པོ་དག་གིས་སུ། །
རང་གི་ཡན་ལག་གཏུབ་པ་སླའི། །བསྔོས་ཟིན་པ་ཡི་དངོས་པོ་ནི། །ཁྱིམ་པ་རྣམས་
ལ་སྦྱིན་མི་བྱ། །ཞེས་སོ། །
སྔོན་མོའུ་འགལ་བུ་དང་དཔལ་སྐྱེས་གཉིས་རྒྱ་མཚོའི་འགྲམ་དུ་བྱོན་ལམ་ན་
སྙན་པའི་སྒྲ་ཆེན་པོར་གྲགས་པ་ཞིག་ཡོད་པ་ཅི་ཡིན་དྲིས་པ་ན། འདི་སྔོན་དགེ་
སློང་ལི་ཏ་ཞེས་བྱ་བ་དགེ་འདུན་གྱི་ལས་སྤྱོད་པ་ཞིག་ཡིན་པས་དགེ་འདུན་གྱི་ནོར་
རྫས་ལ་རང་གིས་སྤྱད་པས་སྡོང་པོ་འདིར་སྐྱེས། ཁྱིམ་པ་སོགས་ལ་བྱིན་བས་དེ་
དག་སྲིན་བུ་འདི་དག་ཏུ་སྐྱེས་ནས་ཁོ་རང་ལ་ཟ་བ་ཡིན། འདི་ནས་འཕོས་ཏེ་དམྱལ་
བ་ཆེན་པོའི་ནང་དུ་སྔ་བས་འགྲོ་དགོས་གསུངས་སོ། །འཕགས་པ་ཀླུ་སྒྲུབ་ཀྱིས།
དགེ་བསྐོས་གཙང་སྦྱོར་བ་དང་དམ་བཞག་པ། །གང་ཟག་ལས་བྱེད་རྣམས་ལ་
བདག་མ་སྐྱེས། །ཞེས་སྨོན་ལམ་བཏབ་པའང་འདི་ལྟ་བུ་ལ་དགོངས་པ་ཡིན་ནོ།
ཚུལ་ཁྲིམས་འཆལ་བའི་གང་ཟག་གིས་ཀྱང་དགེ་འདུན་གྱི་མཚམས་དང་གཙུག་

༄༅། །གླག་བླ་བསོད་ནམས་ཆོས་འགྲུབ་ཀྱི་གསུང་།
སྐྱེ་སྟེ། འདུལ་བ་ལས། ཚུལ་ཁྲིམས་འཆལ་བས་ས་ནི་གོམ་པ་གང་། །ཟས་ནི་
ཁམ་གང་བཏུང་བ་ཆུ་ཕོར་གཅིག །ཙམ་ཞིག་དགེ་འདུན་རྫས་ལ་ལོངས་སྤྱོད་ན།།
ལོག་འཚོ་ཡིན་ཏེ་དམྱལ་བར་སྐྱེ་བར་འགྱུར། །ཞེས་སོ། །བདེ་བ་ཅན་དུ་སྐྱེ་བ་ལ་
མཆོད་བྱིན་ཁོ་ན་དགོས་མ་བྱིན་པ་ཏིལ་འབྲུ་ཙམ་བླངས་ན་བདེ་བ་ཅན་ཕར་ཞོག །
ངན་སོང་དུ་འགྲོ་བ་ལས་མཐོ་རིས་ཙམ་ཡང་མི་ཐོབ་སྟེ། རབ་བྱུང་ཞིག་གིས་མ་
བྱིན་པ་ཅུང་ཟད་བླངས་པས་སྦྲུལ་དུ་སྐྱེ་བ་དང་། ལྷའི་བུ་མོ་ཞིག་གིས་མེ་ཏོག་
གཅིག་བརྐུས་པས་འོག་ཏུ་ལྷུང་བ་སོགས་མང་ངོ་། །དུར་ཁྲོད་དུ་ཡོད་པ་དང་རོ་
ལ་ཡོད་པའི་རྫས་ཀྱང་བདག་པོ་ཡོད་པས་རྐུར་མི་རུང་སྟེ་སྔོན་དགེ་སློང་ཞིག་ཤི་
བའི་རོ་དུར་ཁྲོད་དུ་བོར་བའི་ཡོད་བྱད་གཞན་གྱིས་བླངས་པ་ན་དགེ་སློང་དེ་མི་མ་
ཡིན་དུ་སྐྱེས་ཏེ་རོ་ལངས་བརྒྱབས་ནས་ཁོ་བོའི་རྫས་མ་རྐུ་ཞེས་སྨྲས་པ་དང་། གཞན་
གྱི་དོན་དུའང་མི་རུང་སྟེ། སྔོན་བྱུང་སེམས་ཏི་ལོ་པ་ཞེས་བྱ་བ་སློང་མོར་བྱོན་པ་
ན་དུད་ཚང་ཞིག་གི་སྒོར་དུད་ཁག་གཉིས་ཀྱི་ཏིལ་གྱི་ཐང་མ་བཏིང་བ་མི་ཞིག་གིས་
སྲུང་ཡོད་པ་དེ་ཁྱིམ་དུ་བསོད་སྙོམས་ལེན་སོང་། ཏི་ལོ་པ་ཏིལ་སྲུང་བཅུག་པ་ལ་
བྱ་ཞིག་གིས་ཏིལ་བདུན་བླངས་སོ། །ཏི་ལོ་པས་ཐང་མ་གཅིག་ཤོས་ལས་ཏིལ་
བདུན་བླངས་ཏེ་དེར་འཕངས་པས། མྱུར་དུ་ས་ཐོབ་རྒྱུ་ཡིན་པ་ལས་ལོ་མང་དུ་
འགོར་བར་བཤད་དོ། །ཡང་དགེ་འདུན་གྱི་རྫས་མ་བྱིན་ལེན་པའི་ལོ་རྒྱུས་མང་
པོ་ཡོད་ཀྱང་ཤིན་ཏུ་སྐྲག་པའི་ལོ་རྒྱུས་ནི། སྔོན་སངས་རྒྱས་རྣམ་གཟིགས་ཀྱི་བསྟན་
པ་ལ་དགེ་འདུན་མང་པོ་ཡོད་པ་དེ་རྣམས་ལ་ཚོང་པ་ཞིག་གིས་རིན་པོ་ཆེ་ཕུལ་བ་
དེ་དགེ་སློང་དབང་ཡོད་ཅིག་གིས་བཟུང་ནས་དགེ་འདུན་ལ་མ་ཕུལ་ལོ། །ནམ་

ཞིག་དགེ་འདུན་རྣམས་ཀྱིས་དེ་ལ་བསྙགས་པ་ན་ཁོ་ཚིག་པ་ཟོས་ཏེ་ཁྱེད་ཅག་རྒྱག་
པ་ཟོ་རིན་པོ་ཆེ་ནི་ང་ཡི་ཡིན་ནོ་ཞེས་སྨྲས་སོ། །དེ་ནས་ཚེ་འཕོས་ཏེ་དམྱལ་བར་
སྐྱེས་ནས་སླར་ཡང་ངན་སྐྱུག་མི་གཙང་པའི་ཁྲོད་དུ་བསྐལ་པ་ཆེན་པོ་དགུ་བཅུ་རྩ་
གཅིག་གི་བར་དུ་སྐྱེས་སོ། །ཡང་ཚེ་འཕོས་ཏེ་རྒྱལ་པོའི་ཁབ་ཀྱི་གྲོང་འདབ་ན་མི་
གཙང་བ་ཐམས་ཅད་འདུས་པའི་རྫིང་ཁྲོད་ཆེན་པོའི་ནང་དུ་སྲིན་བུ་སྦྲུལ་ལྟ་བུ་རྐང་
ལག་བཞི་ཡོད་པ་ཞིག་ཏུ་སྐྱེས་ཏེ་སངས་རྒྱས་ཤཱཀྱ་ཐུབ་པས་གཟིགས་ནས་དགེ་
སློང་རྣམས་ལ་བསྟན་ཏོ། །ད་དུང་ཡང་དམྱལ་བར་སྐྱེས་ཏེ་ལོ་ཁྲི་ཕྲག་མང་པོར་
འདུག་གོ ཡང་མི་གཙང་བའི་ཁྲོད་འདིར་སྐྱེས་ནས་མ་འོངས་པ་ན་བསྐལ་བཟང་
སངས་རྒྱས་སྟོང་འཁོར་དང་བཅས་པ་ཡང་འདིར་བྱོན་ནས་སྲིན་བུ་འདིས་ལས་
ངན་བྱས་པའི་ལོ་རྒྱུས་སྟོན་པ་ཡིན་གསུངས་ལ་ཐར་བའི་དུས་ནི་མ་གསུངས་སོ། །
ལོ་རྒྱུས་དེ་ལ་བསམས་ནས་དགེ་འདུན་སྤྱིའི་དཀོར་ལེན་པ་ལ་འཛེམ་པར་བྱ་དགོས་
སོ༑ །ཡང་ཚུལ་ཁྲིམས་འཆལ་བའི་གང་ཟག་གིས་ཚུལ་ཁྲིམས་བཅོས་ནས་ཚུལ་
ལྡན་གྱི་རྣམ་པ་སྟོན་པ་དང་། ཆོས་མིན་ཆོས་ལྟར་བཅོས་ནས་མཁས་པའི་རྣམ་པ་
སྟོན་པ་དང་། ཟོག་པོ་གྲུབ་ཐོབ་ཀྱི་རྣམ་པ་བསྟན་ནས་དཀོར་ནོར་སྡུད་པ་ཡང་ལོག་
པའི་འཚོ་བ་སྟེ་མ་བྱིན་བླངས་པའི་འབྲས་བུ་དང་འདྲ་བ་ནི། རྒྱལ་པོ་སྲོང་བཙན་
སྒམ་པོའི་གསུང་ལས། དཀོར་ཟས་བསྡུས་ནས་གཉེན་གྲོགས་ཕ་མ་སོགས་གསོས་
ན༑ དཀོར་བསྡུ་མཁན་རྔ་མོང་དུ་སྐྱེ། དེ་ལ་ཟོས་ཚད་ཐམས་ཅད་རྔ་ཕྲུག་ཏུ་སྐྱེ།
ཡོན་བདག་ཐམས་ཅད་རྔ་མོང་གི་བདག་པོར་སྐྱེས་ནས་ལན་ཆགས་འཇལ་དགོས་
གསུངས་སོ། །

༄༅། །གླག་བླ་བསོད་ནམས་ཆོས་འགྲུབ་ཀྱི་གསུང་།
གྲུབ་ཆེན་ཐང་སྟོང་རྒྱལ་པོས་མི་ཉག་སྒྲའི་ལུང་པར་ཕ་བོང་ཞིག་གི་ནང་ནས་
སྤྲུལ་གཉའ་ཤིང་གང་ཙམ་ལ་སྦལ་བ་མཐེ་བོང་ཙམ་སྟོང་ཕྲག་མང་བོས་ཁ་ལག་
ཐམས་ཅད་འཐམས་ནས་ཟ་བ་ལ། ལྗགས་ཆབ་གཏོར་ཞིང་གནས་སྤར་མཛད།
གྲྭ་བ་རྣམས་ལ་ཡོན་ཏན་མེད་པས་དཀོར་ཟོས་ན་འདི་ལྟར་འགྱུར་རོ་གསུངས་སོ།།
རྒྱལ་དབང་ཀརྨ་པ་དགུང་ལོ་དྲུག་བཞེས་སྐབས་ཀོང་པོ་ལྕགས་མཁར་ཟེར་བའི་
ལུང་པ་དང་ཉེ་བའི་ཐང་ན་བཞུགས་ནས་འཆག་སར་བྱོན་པའི་ལམ་ན་ཕ་བོང་ཞིག་
ལ་སྐུ་རྩེད་ཀྱི་ཚུལ་དུ་ཕྱག་ལྕགས་ཀྱིས་བཙུགས་ནས་ཕྱེ་བའི་བར་ན་སྲོག་ཆགས་
གློ་བ་འདྲ་བ་ཁྲུ་གང་ཙམ་ལ་ཕྱི་ནས་སྲོག་ཆགས་དཀར་པོ་དང་ནང་ནས་སྲོག་ཆགས་
ནག་པོ་ཏིལ་འབྲུ་ཙམ་མང་པོས་ཟ་བ་ཞིག་བྱུང་། ལྗགས་ཆབ་གཏོར་ནས་དམིགས་
པ་གཏད་པ་ཙམ་གྱིས་ཤི་བ་དང་རོ་བསྲེག་སྦྱང་མཛད་དོ། །དེའི་རྒྱུ་མཚན་ཞུས་
པས་ང་སྔོན་རོལ་པའི་རྡོ་རྗེའི་དུས་སུ་ཡུལ་འདིའི་བླ་མ་དཀོར་ཟན་ཞིག་གིས་ང་ལ་
གསོལ་བ་བཏབ་བས་ད་ལྟ་ངས་ངན་སོང་ལས་ཐར་བར་བྱས་པ་ཡིན། དེ་མིན་ན་
ད་དུང་དམྱལ་བར་སྐྱེ་དགོས་དེ་ལ་སྲོག་ཆགས་དཀར་པོ་རྣམས་ནི་གསོན་ཟས་ཟོས་
པའི་རྣམ་སྨིན་དང་། ནག་པོ་རྣམས་ནི་ཤི་ཟས་ཟོས་པའི་རྣམ་སྨིན་ཡིན་གསུངས་
སོ༑ ཡང་རྗེ་ཁ་རག་པའི་གཟིམ་ཁང་གི་ཉེ་འཁོར་ན་བྱ་ཁྲ་ཞིག་ཡོད་པས་སེམས་
ཅན་བསད་བསད་ནས། ནམ་ཞིག་ཤི་བ་དང་བླ་མས་དེ་གར་སྐྱེས་གཟིགས་
པས་སྔོན་དགེ་འབྲས་ཞིག་གིས་འབྲོག་པ་ཕྱུག་པོའི་བུར་སྐྱེས་ཀྱང་། བསད་བསད་
པའི་ལས་ཀྱིས་ཚེ་མ་ཐུབ་པས་ཤིའོ། །ཡང་གང་དུ་སྐྱེས་གཟིགས་པས་བླ་མ་དགེ་
བཤེས་ཆེན་པོ་གདུལ་བྱ་ཤིན་ཏུ་རྒྱས་པ་ཞིག་ཏུ་སྐྱེས་ནས་གདུལ་བྱ་ཤིན་ཏུ་རྒྱུས་

དྲག་པས། གཤིན་ཆོག་ཐམས་ཅད་རྟ་ཐོག་ནས་བྱོན་ཞོར་དུ་མཛད་པས་བླ་མ་རྟ་
ཆོག་པ་ཞེས་གྲགས་སོ། །མཐར་ཁྲོམ་དབང་ཆེན་པོ་ཞིག་མཛད་པའི་དུས་སུ་ཁྲོམ་
ཐམས་ཅད་འདུས་པ་དང་བླ་མ་གཤེགས་སོང་། བླ་མ་ཁ་རིག་པའི་ཉེ་གནས་ཞིག་
ཀྱང་དེར་ཡོད་ཅིང་ཐམས་ཅད་ཀྱིས་གྲོས་བྱས་པར། བླ་མ་འདས་པའི་དབང་པོ་
རྣམ་ལྔ་སྦྱང་ཆོག་བྱེད་རྒྱུར་ཁ་རག་པའི་མདུན་དུ་ཉེ་གནས་དེ་ལ་བསྐུར་རོ། །ཉེ་
གནས་དེ་བླ་མའི་དྲུང་དུ་མ་སླེབས་ཙམ་ནས་འདི་ཁྱེར་ན་བཀའ་བཀྱོན་བྱེད་དོགས་
ཏེ་རྣམ་ལྔ་དེ་དར་གྱིས་དྲིལ་ནས་མ་ཚད་བྲག་རྩ་ཞིག་ཏུ་བཞག་ནས། དང་པོ་ལོ་
རྒྱུས་ཞུས་པ་དང་ཁོང་གི་སྣམ་སྦྱར་འདིས་གཡོགས་ཤིག་གསུངས། གྲྭ་པ་དེས་
སྣམ་སྦྱར་ཁྱེར་སོང་བ་དང་། རྣམ་ལྔ་དེ་སྡིག་པ་ར་ཙ་གྲུ་གང་ཙམ་དུ་གྱུར་ནས་
ཡོད་པ་བླ་མ་ལ་འདིར་གཟིགས་ཞུས་བླ་མ་ཡང་བྱོན་ཀྱང་རྟེན་འབྲེལ་མ་འཛོམས་
པས་སྣམ་སྦྱར་གྱིས་གཡོགས་ཀྱང་མ་ཐུབ། སྡིག་པ་དེ་མ་ཟད་བྲག་ཆེན་པོ་ཞིག་
ཡོད་པའི་རྩར་བྲོས་ཤོར། ལས་ཀྱི་དབང་གིས་བྲག་དེ་ཁ་གས་པའི་ནང་དུ་བྲོས་
ནས་བྲག་ཁ་ཟུམ་པར་གྱུར་ཏོ། །བླ་མ་དེ་ལ་འབྲེལ་པ་ཡོད་ཚད་ཀྱི་རྣམ་ཤེས་ཐམས་
ཅད་སྲོག་ཆགས་གྲངས་མེད་མང་པོ་བྲག་དེ་ལ་ཐིམ་ནས་སྡིག་པ་དེ་ཟ་བ་དང་།
སྡིག་པ་དེའི་སྙིང་གི་ནང་ནས་ཤུག་སྡོང་ཆེན་པོ་ཞིག་ཀྱང་སྐྱེས་སོ། །དེ་ནམ་ཞིག་
ན་ཐར་ཞུས་པས། ཤུག་སྡོང་ཆེན་པོ་དེ་བྱ་ཡི་སྡེར་མོས་མ་ཟད་བར་དུ་མི་ཐར་
གསུངས་སོ། །གཞན་ཡང་གཙང་བླ་རྟ་ནག་ཅན་ཡར་འབྲོག་གཡུ་མཚོའི་ནང་ཉ་
ཆེན་པོར་སྐྱེས་པ་སོགས་དང་། དྲན་པ་ཉེར་བཞག་ལས། གང་དུ་འཚོ་བ་ལོག་

༄༅། །གླག་བླ་བསོད་ནམས་ཆོས་འགྲུབ་ཀྱི་གསུང་།
སྲིན་བུ་དག་གིས་ཟ་བར་འགྱུར། ཞེས་གསུངས་སོ། སྟོད་ཀྱི་གྲྭ་སའི་དགེ་བཤེས་
མཁས་པ་ཆེན་པོ་འཕགས་པ་འཇམ་དཔལ་དང་མི་དང་མི་ལབ་པ་ལྟར་ཆོག་པ་
ཞིག་བཞུགས་པས། ནམ་ཞིག་འཇམ་དཔལ་ཡང་མ་གཟིགས། ཐོས་པ་རྣམས་
ཀྱང་བརྗེད་ནས་ཅི་ཡང་མི་དགོངས་པར་གྱུར་པ་དང་། བླ་མ་ཞིག་ལ་ལུང་བསྟན་
ཞུས་སོ། །ད་ལྟར་ཁྱོད་ལ་རྙེད་པ་མང་པོ་ཡོད་པ་འདི་སྔ་ནས་ཡོད་དམ་གསུངས།
སྔར་མེད་ད་ཕྱིས་ཡོད་བྱུང་ཞུས། འོ་ན་དཀོར་ནོན་ཞིག་རྒྱོབས་གསུངས། དེས་
དེ་ལྟར་བྱས་པས་དཀོར་ཡང་མེད། འཇམ་དཔལ་གྱི་ཞལ་གཟིགས་པ་སོགས་
སྔར་བཞིན་གྱུར་པ་ཡིན་ནོ། །མི་སྐྱས་ལོ་བརྒྱའི་བར་དུ་ཉིན་རེ་བཞིན་མི་དགེ་བ་
བཅུ་ཀ་བྱས་པ་བས། སྡོམ་པ་མི་དག་པའི་གང་ཟག་གིས་དད་ཟས་ཁམ་གཅིག་
ཟོས་པའི་སྡིག་པ་ཆེ་བ་དགེ་བཤེས་པུ་ཏོ་བ་ཆེན་པོས་གསུངས། ཚུལ་ཁྲིམས་འཆལ་
བ་ཚར་གཅོད་པའི་མདོ་ལས་ཀྱང་དེ་ལྟར་གསུངས། རིན་པོ་ཆེའི་ཕུང་པོའི་མདོ་
ལས་སྟོན་པས་དད་པས་བྱིན་པ་ལ་སྤྱོད་པའི་ཉེས་པ་བསྟན་པ་ན་དགེ་སློང་ལྔ་
བརྒྱས་ཚུལ་ཁྲིམས་མ་དག་པས་དད་ཟས་སྤྱོད་མི་རུང་ཟེར་ནས་ཁྱིམ་དུ་སོང་བ་ལ།
དགེ་སློང་གཞན་གྱིས་དེ་དག་སྨད་པ་དང་། སྟོན་པས་དེ་སྐད་མ་ཟེར་འགྱོད་པ་དང་
ལྡན་པས་ཁྱིམ་དུ་གནས་པ་ནི་དད་པའི་ཆོས་ཡིན་པས། འདི་དག་ཤི་ནས་དགའ་
ལྡན་དུ་སྐྱེ་ཞིང་ཕྱིས་བྱམས་པའི་འཁོར་འདུས་པ་དང་བོར་ཚུད་ཅེས་གསུངས་པ་
དང་། ཡང་དགེ་སློང་ཉིས་བརྒྱས་མཆི་མ་ཕྱུང་སྟེ། བདག་ཅག་ཤི་ཡང་རུང་འབྲས་
བུ་མ་ཐོབ་བར་དུ་དད་པས་སྦྱིན་པ་བསོད་སྙོམས་གཅིག་ཙམ་ཡང་སྤྱད་པར་མི་
བྱའོ། །ཞེས་སྨྲས་པ་ལ། སྟོན་པས་སྐྱེས་བུ་དམ་པ་དག་ལེགས་སོ། །ཞེས་བཀའ་
བྱ༄༅ d i11 —

སྩལ་པ་དང་། བྱམས་པ་སེང་གེའི་སྒྲའི་མདོ་ལས། ཉིན་གཅིག་ལ་ལན་བརྒྱར་
རབ་བྱུང་སྤངས་པ་ནི་བླའི་ཚུལ་ཁྲིམས་མ་དག་པས་དད་པས་སྦྱིན་པ་ལ་ལོངས་
སྤྱོད་པ་ནི་དེ་ལྟ་མིན་ནོ། །ཞེས་དང་། དགེ་སློང་ལ་རབ་ཏུ་གཅེས་པ་ལས། རབ་
ཏུ་བྱུང་བའི་བསླབ་བྱ་ལ་མི་སློབ་པར་རབ་བྱུང་གི་ཆ་ལུགས་བཟུང་ནས་དཀོར་
ལ་འབགས་པ་བས་ནི། ཁྱིམ་པ་དྲང་པོ་ཞིག་ཏུ་བྱས་པ་བཟང་གསུངས། དེས་ན་
ལྡན་གྲོལ་གྱི་ཡོན་ཏན་གཉིས་དང་ལྡན་པ་ཡིན་ན་མ་གཏོགས་དད་ཟས་ཁམ་གཅིག་
ཟོས་ཀྱང་རྣམ་སྨིན་སྟོང་འགྱུར་དུ་མྱོང་དགོས་ཏེ། མདོ་ལས། སྦྱིན་པ་པོ་ཡི་དད་
པས་སྦྱིན་པ་ནི། །ལྡན་དང་གྲོལ་ལ་ང་ཡིས་གནང་བ་ཡིན། །མི་ལྡན་པ་ཡིས་ཁམ་
གཅིག་ཟོས་གྱུར་ཀྱང་། །ངོ་ལོན་རི་རབ་ཙམ་ཞིག་ཟ་བར་འགྱུར། །ཞེས་དང་།
ལུང་རྣམ་འབྱེད་ལས། ལྕགས་གོང་མེ་ལྕེ་འབར་བ་དག །ཟོས་པར་གྱུར་པ་མཆོག་
ཡིན་གྱིས། །ཚུལ་ཁྲིམས་འཆལ་བ་མི་སྡོམ་པས། །ཡུལ་འཁོར་བསོད་སྙོམས་ཟ་
བ་མིན། །ཞེས་དང་། མྱང་འདས་ལས། ཉིས་ན་རྡོ་བསྲེགས་ཟ་བ་དང་། ཟངས་
ཞུན་ཁུ་བ་འཐུང་ཡང་རུང་། །བདག་ལ་ཚུལ་ཁྲིམས་མེད་པ་རུ། །ཡིད་ཆེས་མི་ཟས་
ཟ་མི་ཕོད། །ཅེས་དང་། དཀོན་བརྩེགས་ལས་ཀྱང་། འཆལ་བའི་ཚུལ་ཁྲིམས་
ཅན་དག་གིས། །ཆོས་གོས་རབ་ཏུ་གྱོན་གྱུར་ཀྱང་། །དད་པས་བྱིན་པ་ཆུད་ཟོས་
པས། །ཐུ་ལུམ་འབར་བ་མེད་པ་འདྲ། །ཞེས་གསུངས་སོ། །ཀུན་མཁྱེན་འཇིགས་
མེད་གླིང་པས། །མི་སྡིག་ཆེན་ཚོས་བླ་མས་སྐྱོབས་ཟེར་ནས། ཤི་དུས་སུ་རྟ་ནོར་
འབུལ་ན་ཡང་། ས་བཅུའི་དབང་ཕྱུག་ཅིག་ཡིན་ན་མ་གཏོགས་པར། ང་འདྲ་བ་
ལ་རེ་བ་མ་མཛད་ཅིག །ཅེས་གསུངས། འོན་ཀྱང་ཚུལ་ཁྲིམས་འཆལ་བའི་གང་

ཟག་ལ་ཟས་ནོར་སྦྱིན་པའི་བདག་པོ་ནི་མཐོ་རིས་སུ་སྐྱེ་བ་མདོ་དྲན་པ་ཉེར་བཞག་
ལས་གསུངས། འགྱོད་པ་དང་འཇིགས་པ་དང་བཅས་པས་ཟོས་ནསརྣམ་སྨིན་ཅུང་
ཟད་མང་བར་འགྱུར་རོ། །དེས་ན་དཀོར་ནག་བྱུང་རྒྱལ་དུ་སྤྱོད་པ་འདི་ཡང་བདེ་
བ་ཅན་དུ་སྐྱེ་བའི་སྒྲིབ་པ་གཅིག་ཡིན་ནོ། །རྒྱལ་པོ་དང་བློན་པོ་ལྟ་བུ་མི་ཁེ་ཡོད་
རྣམས་ཀྱིས་ཀྱང་ལོ་ཐང་གི་དཔྱ་ཁྲལ་ཙམ་ལས་འོས་མེད་དུ། སྡེ་ཟ་ཁྲིམས་བཙོང་
བྱས་ན། སྔོན་རྒྱལ་བུ་གཞོན་ནུ་ཆུ་སྐྱེས་ཞེས་བྱ་བ་དེས་སྔོན་ལོ་དྲུག་ཅུའི་བར་དུ་
རྒྱལ་སྲིད་བཟུང་བས་བསྐལ་པ་དྲུག་ཅུའི་བར་དུ་དམྱལ་བར་སྐྱེས་པ་དང་། སྡེ་ཟ་
བའི་དཔོན་པོ་ཕལ་ཆེ་བ་ཡི་དྭགས་དང་ཀླུ་ངན་པའི་ནང་དུ་སྐྱེ་བ་མདོ་ལས་གསུངས་
པ་དང་། གནའ་སོག་མོའི་གཉེར་བ་པོ་རྒྱས་ཀྱི་ལོ་རབས་དཔལ་དགེ་རིན་པོ་ཆེའི་
ཁྲིད་ཡིག་ཏུ་བཀོད་པ་ལྟ་བུ་སོགས་ལོ་རྒྱུས་བརྗོད་ལས་འདས་པ་ཡོད་དོ། །དེ་ལྟར་
མ་བྱིན་ལེན་གྱི་ཉེས་དམིགས་ལ་བསམས་ནས་སྲོག་ལ་བབ་ཀྱང་མ་བྱིན་ལེན་པ་
སྤངས་ན། མཐོ་རིས་སུ་སྐྱེས་ཏེ་ལོངས་སྤྱོད་ཤིན་ཏུ་ཆེ་ཞིང་། རྒྱལ་སྲིད་སྣ་བདུན་
འབྱོར་བའི་རྒྱལ་པོ་སོགས་བུ་སྐྱེ་བ་དང་། ལོངས་སྤྱོད་ལ་སུས་ཀྱང་གནོད་པ་མེད་
པར་རང་དབང་དུ་སྤྱོད་ཆོག་པ་སོགས་ཕན་ཡོན་མཐའ་ཡས་སོ། །མདོ་ལས་ཀྱང་།
གང་དག་མ་བྱིན་ལེན་སྤོང་ཞིང་། །སྦྱིན་པ་གཏོང་ལ་རྟག་ཏུ་དགའ། །རྐུ་བ་སློང་
ཞིང་མི་རྐུ་བ། །སྐྱེ་བོ་དེ་དག་མཐོ་རིས་འགྲོ། །ཞེས་གསུངས་སོ། །
གསུམ་པ་མི་ཚངས་སྤྱོད་པ་ནི། ཚངས་སྤྱོད་དགེ་བསྙེན་མན་ཆད་དགེ་སློང་
མན་ཆད་ལ་མི་ཚངས་སྤྱོད་ཅེས་པ་བུད་མེད་དངོས་དང་དུད་འགྲོ་མི་མ་ཡིན་སོགས་
དང༌། ཁྱེའུ་དང་། གནས་མ་ཡིན་པ་སོགས་ལ་ལོག་པར་སྤྱད་པ་དང༌། སྤྱིར་མི་

༄༅། །རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད།
དགེ་བཅུའི་ནང་ཚན་འདི་ལ་ལོག་གཡེམ་ཟེར་དགོས་ཀྱང་འདིར་མི་ཚངས་སྤྱོད་
ཅེས་ཕལ་པ་ལ་བརྗོད་བདེར་བྱས་པའམ། བཀའ་གདམས་པའི་གསུང་ལའང་
དེ་ལྟར་འབྱུང་ངོ༌། །དེས་ན་ཁྱིམ་པ་མན་ཆད་ལ་འདོད་པའི་ལོག་གཡེམ་ཞེས་པ།
རང་ལ་ཆུང་མ་ཡོད་བཞིན་དུ་གཞན་གྱིས་བདག་ཏུ་བཟུང་བའི་བུད་མེད་དང་ཆུང་
མ་ལ་ལོག་པར་སྤྱད་པ་སྟེ། འདི་ནི་འཇིག་རྟེན་ཁྱིམ་པ་ལ་ཤིན་ཏུ་ཉེས་དམིགས་
ཆེ་བ་ཡིན་ཏེ། མཛོད་ལས། ལོག་གཡེམ་ཤིན་ཏུ་སྨད་ཕྱིར་དང་། ཞེས་སོ། །ལོག་
གཡེམ་ཆེན་པོ་ནི་མ་དང༌། དགྲ་བཅོམ་མ་དང༌། བཙུན་མ་སོགས་ལ་སྤྱོད་པ་ནི་
མཚམས་མེད་ཀྱི་ཆར་གཏོགས་སུ་འགྱུར་བ་དང་། འབྲིང་ནི་གཞན་གྱི་ཆུང་མ་ལ་
སྤྱོད་པ་ཕར་ཞོག །རང་གི་ཆུང་མའང་ཉིན་མོ་དང་། སྨྱུང་གནས་དུས་དང་། མངལ་
ཆགས་པའི་དུས་དང་། མི་འདོད་པ་ལ་ཐབས་ཀྱིས་སྤྱད་པ་དང་། རྟེན་གསུམ་
དང་བླ་མའི་ཕྱོགས་སུ་སྤྱོད་པ་སོགས་ཤིན་ཏུ་ཉེས་པ་ཆེ་བ་ཡིན་ནོ། །ཆུང་དུ་ཡང་
རིགས་མཐུན་ཅི་རིགས་ཡོད་དོ། །རང་གིས་སྤྱད་པ་དང་གཞན་ལ་བྱེད་དུ་བཅུག་
པ་སོགས་ཀྱང་འདྲའོ། །ཉེས་དམིགས་ནི། སྤྱིར་བུད་མེད་ལ་སྤྱོད་པ་འདི་འདོད་
པ་ཁོ་ན་ལས་འབྱུང་བ་ཡིན་ཡང་། དགྲའི་བུད་མེད་ལྟ་བུ་དང་གཞན་ལ་གནོད་
པའི་ཕྱིར་ཞེ་སྡང་གི་མི་ཚངས་སྤྱོད་པ་དང་། བུད་མེད་ནི་ཆུ་དང་འདྲ་བས་སུས་
ཀྱང་སྤྱད་དུ་རུང་ངོ་ཞེས་པ་དང་། སྔགས་ཙམ་ལ་ཁ་གཡར་ནས་སྔགས་སུ་མ་
བཀག་གོ་ཞེས་པས་གཏི་མུག་གིས་མི་ཚངས་སྤྱོད་པའང་ཡོད། དེ་ལྟར་ཀུན་སློང་
སྟོབས་ཆེ་ཆུང་ལས་རྣམ་སྨིན་ངན་སོང་གསུམ་དང་། ཁྱད་པར་ལྕགས་ཀྱི་ཤལ་མ་
ལི་ལ་སྐྱེ་བ་དང༌། མི་གཙང་པའི་འདམ་དང་། བུད་མེད་ཀྱི་མངལ་གྱི་སྲིན་བུ་ལ་

སྐྱེ་༑ གལ་ཏེ་མི་ལུས་ཐོབ་ཀྱང་ཆུང་མ་གཞན་གྱིས་འཕྲོག་པ་དང་། ཆུང་མ་ཡིད་
དུ་མི་འོང་བ་རྐུན་མ། གཤིས་ངན་དགྲ་དང་འདྲ་བ་དང་འཕྲད་དོ། །ད་ལྟ་ཕལ་
ཆེ་ཆུང་མ་ངན་པ་རེ་དང་འཕྲད་ནས་ཉིན་འཛིང་རྒྱུན་མི་ཆད་ཅིང་མཐར་བཟའ་
བགོས་ཕྱེད་འཐོར་སོགས་བྱེད་དགོས་པ་ཡང་སྔོན་ལོག་གཡེམ་བྱས་པའི་འབྲས་
བུ་ཡིན། ཚེ་རབས་ཀུན་ཏུ་བུད་མེད་ཀྱིས་ཆོག་ཤེས་མེད་པ་ལོག་གཡེམ་ལ་དགའ་
བ་དང་བྱ་ལ་སོགས་པ་དུད་འགྲོ་འདོད་ཆགས་ཆེ་བའི་ལུས་སུ་སྐྱེ་བར་འགྱུར་རོ།།
ལོག་གཡེམ་འདི་སུ་ལ་འབྱུང་ན་ངོ་ཚ་ཁྲེལ་མེད་མ་རབས། འདོད་པས་མི་ངོམས་
པ༑ སྔོན་ཉ་དང་བྱ་ལ་སོགས་པ་ནས་འདིར་སྐྱེས་པའི་མི་ལ་འབྱུང་བ་ཡིན་ནོ། །
ཡ་རབས་ངོ་ཚ་ཤེས་པ་རྣམས་ཀྱིས་ནི་མི་བྱེད་ལ། རྒྱ་གར་བ་རྣམས་ནི་ལོག་གཡེམ་
བྱེད་པ་དེ་གསོད་པར་འོས་པ་སོགས་ཆད་པ་ཆེ་ཞིང་། ཤིན་ཏུ་ཐ་ཆད་མ་རབས་སུ་
རྩི་བ་ཡིན་ནོ། །ལར་དེར་སང་ཉོན་མོངས་པའི་སྙིགས་མ་དར་ཆེ་ཞིང་། ཁྱད་པར་
དུ་ཁམས་ཕུང་བྱེད་ཀྱི་མ་མོ་འཁྲུགས་པའི་སྟོབས་ཀྱིས་སྐྱེས་པ་ཐམས་ཅད་བུད་
མེད་ཀྱི་དོན་དུ་རྒྱུ་ཟས་སྲོག་གསུམ་དང་བཅས་པ་བརླག་པའི་སྡུག་བསྔལ་དང་།
བླ་སེར་ཕལ་ཆེར་ཡང་འདུལ་སྡོམ་ཐམས་ཅད་ཤོར་མཐའ་མ་སྲོག་ལུང་བའང་
འདོད་པ་འདི་ལས་བྱུང་བ་ཡིན། དེ་ལ་སོགས་པའི་ཉེས་དམིགས་རྒྱས་པ་ནི་འོག་
ཏུ་འཆད་དོ། །དེང་སང་། ཉོན་མོངས་འཆོལ་ཉོག་དུག་ལྔ་རང་རྒྱུད་སྤྱོད། ཅེས་
པའི་དུས་ཚོད་ཡིན་པས་འདུལ་ཁྲིམས་དང་ལྡན་པ་རྣམས་ཀྱང་སྐྱེས་བུ་དམ་པ་རེ་
ཟུང་མ་གཏོགས་ཅི་རེད་འདི་བྱུང་མེད་པའི་ཉམས་བྱེད་ཀྱི་ལོག་ལམ་མཐའ་ཡས་
པ་ཡོད་པ་ནི། རྒྱལ་བ་བྱམས་པ་བྱོན་པའི་དུས་ལྟ་བུ་ལ་ནུབ་ན་མ་གཏོགས་སུས་

ཀྱང་ཁེགས་པ་མེད་དེ། སློབ་དཔོན་ཆོས་ཀྱི་གྲགས་པས། ལོག་པའི་ལམ་ལ་
མཐའ་མེད་ཕྱིར། །དེ་དག་འདིར་ནི་དགག་པ་མིན། །ཞེས་སོ། །
དེས་ན་སྐལ་བ་དང་ལྡན་པའི་གང་ཟག་རང་རང་གི་ངོས་ནས་བཞག་སྟེ་མི་ལུས་
ཐོབ་པ་དོན་ཡོད་དུ་བྱ་ཞིང་བདེ་བ་ཅན་དུ་འགྲོ་བ་ལ་ཕྱོགས་པའི་ཁྱིམ་པ་རྣམས་
འདོད་ལོག་དང་། རབ་ཏུ་བྱུང་བ་རྣམས་མི་ཚངས་སྤྱོད་ཕྱོགས་མཐུན་དང་བཅས་
པ་སྦྱོང་པ་ལ་བརྩོན་བ་གལ་ཆེ། གོང་གི་སྲོག་གཅོད་སྤངས་པའི་ཕན་ཡོན་ལྟར།
ལོག་གཡེམ་ཡང་དགེ་སྡིག་འདྲེས་པའི་འབྲས་བུ་བདེ་སྡུག་སྤེལ་མར་མྱོང་བའི་
གཏམ་རྒྱུད་ནི། སྔོན་གྲོ་བཞིན་སྐྱེས་དམྱལ་བའི་གནས་ནས་སོང་སོང་བ་དང་ཉི་
མ་འཆར་ཁ་ཙམ་ན་ལྷའི་ཁང་བཟང་ཞིག་ན་ལྷ་མོ་གཟུགས་མཛེས་པ་ཞིག་དང་
སྐྱེས་པ་གཟུགས་མཛེས་པ་གཉིས་རྩེ་དགས་ལོངས་སྤྱོད་ལ་རོལ་ནས་འདུག་པ་
དང་འཕྲད་དོ། །དེ་གཉིས་ཀྱིས་གྲོ་བཞིན་སྐྱེས་ལའང་བཟའ་བཏུང་བྱིན་ནས་ཉི་
མ་ནུབ་ཁ་བར་མཉམ་དུ་བསྡད། ད་ནི་འཇིགས་སྐྲག་ཆེན་པོ་ཡོད་པས་ཁྱོད་རང་
མ་འདུག་སོང་ཞེས་སྨྲས་སོ། །གྲོ་བཞིན་སྐྱེས་ཀྱིས་ཅི་ཡིན་སྙམ་ནས་ཕྱོགས་ཉེ་བ་
ཞིག་ཏུ་སོང་ནས་བལྟས་པ་ན། ཁང་བཟང་ལྷ་མོ་དང་བཅས་པ་མེད་སོང་། སྐྱེས་
པ་དེ་གཅེར་བུར་གྱུར། བུད་མེད་སྤྲུལ་ནག་པོ་ལྟ་བུ་རིང་པོ་འཇིགས་སུ་རུང་བ་
ཞིག་བྱུང་ནས་སྐྱེས་པ་དེའི་ལུས་ལ་དཀྲིས་བདུན་བརྒྱབས་མུན་རུབ་ནས་སང་ཉི་
མ་མ་ཤར་གྱི་བར་དུ་ཀླད་པ་ནས་ཟོས་ཏེ་འཇིགས་སྐྲག་སྡུག་བསྔལ་གྱི་ཚོར་བ་
བཟོད་བླག་མེད་པར་མྱངས་ནས་ཉི་མ་ཤར་བ་དང་ཡང་མེད་སོང་ནས་སྔར་བཞིན་
སྐྱིད་དགའ་མྱོང་ངོ་། །གྲོ་བཞིན་སྐྱེས་ཀྱིས་དེའི་རྒྱུ་མཚན་དྲིས་པས། ང་སྔོན་གནས་

པའི་གྲོང་གི་བྲམ་ཟེ་འདོད་ལོག་བྱེད་མཁན་ཞིག་ཡིན་དུས། འཕགས་པ་ཀཱ་ཏུ་མ་
ནས་བདག་ལ་འདོད་ལོག་གི་ཉེས་དམིགས་མང་པོ་གསུངས་ནས། ཁྱོད་འཁྲིག་
ཆོས་འདོད་ལོག་སྤོངས་ཤིག་གསུངས་ཀྱང་བདག་གིས་ཉིན་པར་ཙམ་ལས་ཉིན་
མཚན་ཀུན་ཏུ་ཁས་ལེན་མ་ཐུབ་པས། ད་ལྟར་ཉིན་མཚན་སྐྱིད་སྡུག་གི་རྣམ་པ་འདི་
མྱོང་བ་ཡིན། ཁྱོད་མི་ཡུལ་དུ་འགྲོན་བདག་གི་ཤུལ་ན་བུ་ཉིན་མཚན་ཀུན་ཏུ་འཁྲིག་
ཆོས་དང་ལོག་གཡེམ་བྱེད་མཁན་ཞིག་ཡོད་པས། དེ་ལ་ཁྱོད་ཀྱི་ཕ་ནི་སྔོན་ཆོས་མ་
ཡིན་པ་བྱས་པས་དམྱལ་བ་ན་འདུག ཁྱོད་ཀྱིས་ཀྱང་ཆོས་མ་ཡིན་པ་དེ་སྤོངས་ལ་
ཚུལ་ཁྲིམས་སྲུངས་ཤིག་མ་གཏོགས་ང་འདྲ་བར་འགྱུར་རོ་ཞེས་ཕྲིན་འདི་གསུངས་
རོགས་ཞེས་སྨྲས་སོ། །གྲོ་བཞིན་སྐྱེས་ཀྱིས་ཕྲིན་དེ་ཁྱེར་ནས་དེའི་བུ་དེ་ལ་སྨྲས་
པ་ཡིན་ནོ། །དེས་ན་ལོག་གཡེམ་སོགས་འཁྲིག་ཆོས་ཕྱིན་ཅི་ལོག་པ་རྣམས་ཀུན་
ཏུ་སྤངས་ན་ཚེ་རབས་ཀུན་ཏུ་བདེ་བ་ཡིན་ནོ། །ཚེ་འདི་ལའང་ཀུན་གྱིས་བ་སྔགས།
ཡ་རབས་དམ་པའི་རིགས་སུ་འགྲོ །ཚེ་རབས་ཀུན་ཏུ་ཚུལ་ཁྲིམས་སྲུང་བ་དགའ་
བ་དང་། གནས་སྐབས་སུ་ལྷ་ཡུལ་དུ་སྐྱེ་བ་ལ་སོགས་པའི་ཕན་ཡོན་མཐའ་ཡས་
པ་ཡོད་དོ། །མདོ་ལས་ཀྱང་། གཞན་གྱི་ཆུང་མའི་ཐད་མི་འགྲོ། །ལོག་པར་གཡེམ་
པ་རྣམ་པར་སྤོང་། །བདག་གི་ཆུང་མས་ཆོག་སེམས་པ། །སྐྱེ་བོ་དེ་དག་མཐོ་རིས་
འགྲོ། །ཞེས་གསུངས་སོ། །དེ་ལྟ་བུའི་ལུས་ཀྱི་སྒོ་ནས་བསགས་པའི་སྲོག་གཅོད་
མ་བྱིན་ལེན་མི་ཚངས་སྤྱོད་པའམ་འདོད་ལོག་སྤྱོད་པའི་མི་དགེ་བ་གསུམ་པོ་མགོན་
པོ་འོད་དཔག་མེད་པ་འཁོར་དང་བཅས་པའི་སྤྱན་སྔར་འགྱོད་པ་དང་བཅས་པས་
མཐོལ་ལོ་བཤགས་སོ། །ཞེས་སོ། །མི་དགེ་བ་ཟེར་དོན་ནི་འབྲས་བུ་རྣམ་སྨིན་

ངན་པའི་རྒྱུ་ཡིན་པ་དང་། མཐོལ་ལོ་ཟེར་དོན་ནི་ཉེས་པ་དེ་འདི་རེད་ཅེས་གླེང་ཏེ་
མི་གསང་བ་དང་། བཤགས་ཟེར་བ་ནི་རང་རྒྱུད་དང་ཉེས་པ་གཉིས་ཐ་དད་དུ་ཕྲལ་
བའི་དོན་ཡིན་ནོ། །
ངག་གི་མི་དགེ་བ་བཞི་ལས་རྫུན་ནི། མ་མཐོང་བཞིན་དུ་ལྷ་མཐོང་འདྲེ་མཐོང་
ཟེར་བ་དང་། མ་ཐོབ་བཞིན་ཏུ་གྲུབ་རྟགས་དང་ལུང་བསྟན་སོགས་ཐོབ་བོ་ཟེར་
བ་མི་ཆོས་བླ་མའི་རྫུན་ཏེ་རབ་ཏུ་བྱུང་བ་ལ་ཕམ་པར་འགྱུར་བའི་རྫུན་དང་། ཆོས་
དང་བླ་སེར་ལ་སྐུར་འདེབས་ངན་འདོགས་བྱེད་པ་བླ་མ་དང་ཕ་མ་སོགས་བསླུ་
བའི་རྫུན་ཆེན་པོ་དང་། གཞན་མགོ་སྐོར་ཐུབ་རུང་མ་ཐུབ་རུང་མགོ་གཡོག་ཀྱི་
རྫུན་ཚིག་སྣ་ཚོགས་སྨྲ་བ་རྫུན་འབྲིང་དང་། མཐོང་ཡང་མ་མཐོང་ཞེས་སོགས་དང་།
གཏམ་གཅིག་ལ་སྒྲ་སྒྲོས་མང་པོ་བཏགས་ནས་སྨྲ་བ་དང་། ཐ་ན་ཨ་མཚར་གྱི་ཆེད་
དུ་རྫུན་ཆུང་ངུ་ཙམ་ཡང་རང་གིས་སྨྲས་པ་དང་གཞན་ལ་སྨྲར་བཅུག་པ་སོགས་ཀྱང་
འདྲའོ། །རྙེད་པ་སོགས་ཀྱི་ཕྱིར་འདོད་ཆགས་ཀྱི་རྫུན་དང་། གཞན་ལ་གནོད་པའི་
ཕྱིར་ཞེ་སྡང་གི་རྫུན་དང་། རང་ལ་ཡོན་ཏན་མེད་ཀྱང་ཡོད་སྣང་སྐྱེས་པ་མངོན་པའི་
ང་རྒྱལ་གྱི་རྫུན་སྨྲ་བ་སོགས་གཏི་མུག་གིས་རྫུན་སྨྲ་བའོ། །དེ་ལྟར་ཀུན་སློང་སྟོབས་
ཆེ་ཆུང་ལས་རྣམ་སྨིན་གྱི་འབྲས་བུ་ངན་སོང་གསུམ་དང་མིར་སྐྱེས་ཀྱང་དེའི་ཚིག་
ལ་རང་གི་ཕ་མས་ཀྱང་ཡིད་མི་ཆེས། བདེན་པར་སྨྲ་བསམས་ཀྱང་རྫུན་ཏུ་འགྱུར།
ཁ་ནས་དྲི་ངན་བྲོ། ཁ་ལྕེ་དིག་པ་མི་བདེ་བ་དང་། མཐོང་ཡང་མ་མཐོང་ཞེས་སོགས་
སྨྲས་པས་ལོང་བ་སོགས་སུ་སྐྱེ། གང་དུ་སོང་ཡང་རྫུན་པ་བསླུ་བ་ཅན་ཤ་སྟག་
དང་འཕྲད། དེས་བྱས་ཚད་ཐམས་ཅད་དོན་མེད་ཁོ་ནར་འགྱུར། ཚེ་རབས་ཀུན་

ཏུ་རྫུན་ལ་དགའ་བར་འགྱུར་རོ། །འདུལ་བ་ལས། རྫུན་སྨྲ་བའི་གང་ཟག་ལ་ནི་
ཆུ་སྣོད་ཀྱི་ཆུ་ཐོས་པ་ན་ཉུང་དུ་ཙམ་ལྷག་པ་བཞིན་ཡོན་ཏན་གྱི་ཁྱད་པར་ཉུང་དུ་
ལས་མེད་པ་དང་། ཆུའི་ལྷག་མ་ཉུང་ངུ་དེ་ཡང་ས་ལ་ཟག་པ་བཞིན་ཚངས་སྤྱོད་
ཀྱི་ཡོན་ཏན་ཐམས་ཅད་ཟག་པ་དང་། སྣོད་སྟོང་པ་ཁ་སྦུབ་པ་བཞིན་ཚངས་སྤྱོད་
དང་ཡོན་ཏན་ཐམས་ཅད་ཁ་སྦུབ་པ་དང་། གླང་པོ་ཆེ་དྲེགས་པའི་སྣས་ནི་མི་བྱེད་
པ་མེད་པ་བཞིན་མི་གཏི་མུག་ཅན་རྫུན་སྨྲ་བའི་གང་ཟག་གིས་ནི་མི་བྱེད་པ་ཅི་ཡང་
མེད་གསུངས་སོ། །ཡང་། ལུས་ཅན་རྫུན་དུ་སྨྲ་བ་ཡིས། །ཆོས་གཅིག་ལས་ནི་
འདས་གྱུར་ཏེ། །འཇིག་རྟེན་ཕ་རོལ་བཤིག་པ་ཡིས། །འདི་ལ་སྡིག་པ་མི་བྱེད་
མེད། །ཅེས་སོ། །རབ་ཏུ་བྱུང་བ་རྣམས་ཀྱིས་རྫུན་སྨྲ་ན་རབ་ཏུ་བྱུང་བའང་མིན་
པར་འགྱུར་ཏེ། ཚོམ་ལས། བརྟུལ་ཞུགས་མེད་ཅིང་རྫུན་སྨྲ་ན། །མགོ་བོ་བྲེག་ཙམ་
དགེ་སྦྱོང་མིན། །རྨོངས་པ་འདོད་ལ་ཞུགས་པ་དག །ཇི་ག་དགེ་སྦྱོང་མིན་ནམ་ཀྱེ། །
ཞེས་སོ། །ཁྱིམ་པ་རྣམས་ཀྱིས་རྫུན་སྨྲས་ནའང་འཇིག་རྟེན་ཁྱིམ་པའི་ཆོས་ལ་མནའ་
གཏམ་གཉིས་ག་མེད་ཕན་ཆད་ཆགས་བཞག་གཏད་སོ་མེད་པ་སྣོད་ཁ་མེད་ལུང་
ཡུ་དང་འདྲ། ཡིད་དུ་མི་འོང་བ་མི་གཙང་བ་དང་འདྲ། བཟང་པོར་མི་བརྩི་བ་བྱ་
ཁུ་ཏ་དང་འདྲ། སྙིང་པོ་མེད་པ་ལྷུ་བ་དང་ཆུ་ཤིང་བཞིན་ཡིན་ནོ། །རྫུན་སྨྲས་ནས་
གཞན་མགོ་བསྐོར་བ་རྣམས་ནི་ཕུག་མི་ཐུབ་པས་མཐར་རང་ཡང་ཕུང་བ་ཡོད་དེ།
སྔོན་ཡུལ་མ་ག་དྷུ་ན་ཚོས་མཁན་གོའུ་རི་མ་ཞེས་གྲོང་མཐར་ལོ་མའི་སྤྱིལ་བུ་ན་
འདུག་སྟེ་ཚོས་བྱེད་པ་ན། ངུར་སྨྲིག་གི་ཚོས་བླུགས་པའི་སྣོད་ཁ་ཤིང་ལོས་བཅད་
ནས་མོ་མེ་ཏོག་ཐུ་བར་སོང་ཤུལ། ཝ་མོ་ཞིག་དེར་འོང་ནས་ཚོས་སྣོད་སྟེང་སོང་

་པ་ལས་མ་འདས་
པ ་དང་ཁམས༌པ་བ་གནས་ལ་
ན ། །རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད།
བས་རྡིབ་ཏེ་ནང་དུ་ལྷུང་ནས་ལུས་ཚོས་ཀྱིས་བསྒྱུར་ཏེ་དུར་ཁྲོད་ཅིག་ཏུ་སོང་བ་ན་
སྤྱང་ཀི་དང་ཕྲད་དེ་ཆེ་ཞེ་མཆོག་ཏུ་གྱུར་པ་ཁྱེད་སུ་ཡིན་ཞེས་དྲིས་སོ། །ཝ་མོ་རང་
གི་སྤུ་མདོག་དེས་ང་རྒྱལ་ཏེ་མོ་ནི་ལྷ་ཡི་ཡུལ་གྱི་རི་དྭགས་ཤ་ར་ཎ་ཡིན་ནོ་ཞེས་
་
།
ས
བ
ར་
་
་
་
རྨོངས་པ་རྣམས་ནི་གྲགས་པ་ཙམ་གྱི་རྗེས་སུ་འབྲངས་ཏེ་རྫུན་གྱིས་བསླུ་བ་
ཡིན་པས་སྤྱང་ཀིས་གཅན་གཟན་ཐམས་ཅད་ལ་དེའི་བསྔགས་པ་བརྗོད་པས་
ཐམས་ཅད་ཀྱིས་བདེན་པར་བཟུང་ནས་གཅན་གཟན་ཐམས་ཅད་ཝ་མོའི་འཁོར་
དུ་གྱུར་ཏོ། །ཝ་མོ་དེའི་མ་ཡོད་པས་ཤེས་ནས་སྨྲས་པ། ཀྱེ་བུ་མོ་ཚད་མའི་ཆུ་ལ་
ཁྲུས་བྱས་ནས། དམན་པའི་ས་ལ་གནས་ན་བདེ། །རྒྱུད་ངན་ལྤགས་པས་ང་རྒྱལ་
བ༑ ༑ཡུན་དུ་འགྲོགས་ན་ཕུང་པར་ངེས། །ཞེས་བསྒོས་ཀྱང་མོ་ཁ་ལ་མ་ཉན་ཏོ། །
ཝ་མོ་དེ་སེང་གེས་བཀུར་སྟི་བྱས་ཏེ་རྒྱབ་ཏུ་ཁུར་ནས་སོང་བ་དང་མོས་སྐད་བཏང་
ངོ་༑ ༑སེང་གེས་ཝ་ཡིན་པར་ཤེས་ཏེ་དམན་པ་འདི་བདག་གིས་ཁུར་རོ་སྙམ་ནས་
སྐད་ཆེན་པོ་བསྒྲགས་པས། མོ་བརྒྱལ་ནས་ས་ལ་ལྷུང་བ་དང་གཅན་གཟན་ཐམས་
ཅད་ཀྱིས་འདིས་བདག་ཅག་བསླུས་སོ་ཞེས་སྨྲས་ཏེ་ཝ་མོའི་སྤུ་ཐམས་ཅད་བཏོགས་
ཏེ་སྡུག་བསྔལ་བར་བྱས་སོ། །ལྷ་ཞིག་གིས་སྨྲས་པ། སེམས་ཀྱི་སྟོབས་ཀྱིས་མི་
འགྲོ་ཞིང་། །ལྤགས་པས་ང་རྒྱལ་འགྲོ་བྱེད་པ། །རྒྱུན་དུ་བདེ་བར་མ་གྱུར་ཏེ། །སྤུ་
དང་བྲལ་བས་ཝ་རྫུན་ཕུང་། །ཞེས་སོགས་སྨྲས་སོ། །ཆགས་སྡང་ལ་ཞེན་ནས་
རྫུན་སྨྲ་བ་རྣམས་ནི་དེ་ལྟར་འགྱུར་རོ། །རྫུན་འདི་སུས་སྨྲ་ཞེ་ན། མ་བསྡམས་པ།
ཆགས་སྡང་ཆེ་བ། རྙེད་བཀུར་ལ་དགའ་བ། ཁ་མང་པོ་ནེ་ཙོ་ལྟ་བུ། ངོ་ཚ་མེད་
་
་
་
་
ཏ
བ
6120 l་

༄༅། །གླག་བླ་བསོད་ནམས་ཆོས་འགྲུབ་ཀྱི་གསུང་།
པ༑ མུ་ཅོར་ཅན་རྣམས་ཀྱིས་སྨྲ་བ་ཡིན་ནོ། །རྫུན་སྨྲ་བ་སྤངས་པའི་གང་ཟག་ནི་
མེ་ཏོག་དང་སྦྲང་རྩི་ལྟར་ཀུན་གྱིས་ཡིད་དུ་འོང་བ་སོགས་གོང་གི་ཉེས་དམིགས་དེ་
དག་ལས་བཟློག་པ་རྣམས་ཐོབ་ཅིང་། མདོ་ལས། རིན་པོ་ཆེ་ཐམས་ཅད་ཀྱི་ནང་
ནས་བདེན་པའི་རིན་པོ་ཆེ་མཆོག་ཏུ་བཟང་ངོ༌། །སྒྲོན་མ་ཐམས་ཅད་ཀྱི་ནང་ནས་
བདེན་པའི་སྒྲོན་མ་མཆོག་གོ །མཛའ་བཤེས་ཐམས་ཅད་ཀྱི་ནང་ནས་བདེན་པའི་
མཛའ་བཤེས་ཁྱད་པར་འཕགས་པ་ཡིན་ནོ། །ཞེས་གསུངས། རྫུན་མི་སྨྲ་བ་ནི་
གནས་སྐབས་སུའང་ཀུན་གྱི་ཡིད་ཆེས་པའི་གནས་གསེར་ལྟ་བུ་དང་ལྷ་ཡུལ་དུའང་
སྐྱེ་སྟེ། མདོ་ལས། གཞན་གྱི་དོན་ལ་སླུ་བྱེད་དང་། །བདག་གི་ཕྱིར་དང་འཇིགས་
ཕྱིར་དང་། །རྫུན་གྱི་ཚིག་ནི་མི་སླུ་བ། །སྐྱེ་བོ་དེ་དག་མཐོ་རིས་འགྲོ། །ཞེས་དང་།
མཐར་ཐུག་རྫོགས་པའི་སངས་རྒྱས་བདེན་པར་གསུངས་པ་ལྗགས་ཀྱི་མཚན་ཕུན་
སུམ་ཚོགས་པ་ཐོབ་པའི་རྒྱུ་ཡིན་ནོ། །ཕྲ་མ་ནི། གཞན་མཐུན་པ་དབྱེ་བ་སྟེ། ཕྲ་
མ་ཆེན་པོ་དགེ་འདུན་འཁོར་ལོའི་དབྱེན་ཞེས་སངས་རྒྱས་འཁོར་དང་བཅས་པ་
དབྱེ་བ་དང་། དེའི་ཕྱོགས་མཐུན་བླ་མ་སྐྱེས་བུ་དམ་པ་འཁོར་དང་བཅས་པ་དབྱེ་
བ་དང་། འབྲིང་ནི་དགོན་སྡེ་ཕན་ཚུན། བླ་སེར་བརྒྱད་མན་ཆད་བཞི་ཡན་ཆད་
ཕྱེ་བ་དང་། ཐ་ན་ཡང་སྐྱ་སེར་ཕོ་མོ་གཉིས་ཡན་ཆད། ཁྱིམ་མཚེས་ཀྱི་བར། གཟའ་
ཚང་གི་བར་གང་ཡིན་ཀྱང་རུང་མཐུན་ཅིང་བཏང་སྙོམས་སུ་གནས་ཡོད་པ་ལ་ཕན་
ཚུན་ཕྱེ་འདོད་པའི་མི་ཁ་བྲ་མཆུ་ཅན་གྱིས་ཕར་སྣ་ཚུར་གཏུགས། ཕྱི་ཁ་ནང་དབྱེན་
བྱས་ནས་འཁོན་འཛིངས་བཅུགས་ཏེ་མི་མཐུན་པ་བྱེད་པའོ། །རང་གིས་རྫུན་སྨྲ་
བ་དང་ཐབས་གཡོ་སྒྱུ་སོགས་ཀྱིས་ཕྱེ་བ་དང་། གཞན་ལ་ཕྱེ་བཅུག་པ་སོགས་

་གི་འཁོར་གཡོག་མི་དུམ། གནས་གཅིག་ཏུ་འདུག་མི་བྲོད། སེམས་མི་བརྟན།
གང་དུ་སོང་ཡང་ཕྲ་མ་ཅན་དང་འཕྲད། །ཡང་ནས་ཡང་དུ་ཕྲ་མ་ལ་དགའ་བ་ཡིན་
དང་འདྲ་སྟེ། སྔོན་བདུད་ལྷས་བྱིན་གྱིས་དགེ་འདུན་དབྱེན་བྱས་པའི་ཚེ་སྟོང་གསུམ་
འཇིག་རྟེན་ཁམས་ཀྱི་སེམས་ཅན་སུའི་རྒྱུད་ལའང་དགེ་རྩ་སྐྱེ་རྒྱུ་མེད་པར་བྱས་པ་
དཀྲུག་གི་ཐུར་མ་ལྟ་བུའི་གང་ཟག་རེ་ཡོད་པ་དེ་ནི་ཤི་མ་ཐག་ཏུ་མནར་མེད་དུ་སྐྱེ་
བ་འཇམ་དཔལ་རྩ་རྒྱུད་སོགས་ནས་གསུངས་སོ། །དཀྲུག་པའི་དགེ་འདུན་གྱི་
འཁྲུག་ལོང་དེ་འགྲིགས་ནས་བཅོས་མ་ཟིན་གྱི་བར་དུ་དེར་གནས་པའི་སེམས་ཅན་
ཀུན་ཀྱང་ཁོང་ཁྲོའི་དབང་གིས་དམྱལ་བར་འགྲོ་བ་དང་། ས་བོན་ཚིག་པ་ལས་མྱུ་
གུ་མི་སྐྱེ་བ་ལྟར་སྡེ་འཁྲུག་བྱེད་པའི་གནས་དེར་དཔག་ཚད་མང་པོ་ཚུན་ཆད་བསྒྲུབ་
པའི་འབྲས་བུ་མི་སྐྱེ་གསུངས་སོ། །ལྷག་བསམ་བསྐུལ་བའི་མདོ་ལས། གང་ན་
རྩོད་པའམ་སྤྲོས་པ་ཡོད་པ་དེ་དག་ལས། དཔག་ཚད་བརྒྱ་ཡི་ཕ་རོལ་འགྲོ་བ་
མཆོག །གང་དུ་ཉོན་མོངས་ཡོད་པ་དེ་དག་ཏུ། །ཡུད་ཙམ་ཞིག་ཀྱང་གནས་ཤིང་
འདུག་མི་བྱ། །ཞེས་སོ། །ད་ལྟ་མི་ཕལ་ཆེ་ཁ་ཕུབ་མ་མཆུ་བྲ་བུར་སོང་ཡོད་པས།
ཁྱིམ་པ་ཕོ་མོ་གྲོང་རོགས་ཁྱིམ་མཚེས་དགོན་སྡེ་སོགས་ཀྱི་བར་དུ་ཕང་ཟེར་ཚུར་

ཉེན་ཆེ་བས་ཁ་འཛིན་རྒྱུ་གནད་ཆེ། ས་ཐོབ་འཕགས་པ་ལྟ་བུ་སྐྱེས་བུ་དམ་པ་
རྣམས་ནི་དབྱེན་གྱིས་དཀྲུག་མི་ཐུབ་ཀྱང་། སོ་སྐྱེ་ཕལ་ཆེ་བ་རྣམས་ནི་དབྱེན་གྱིས་
གཏོར་སླ་བ་ཡིན་ཏེ། ཨ་གསར་ཆེ། ང་ལོ་ཡང་། དྲན་རྒྱུ་མང་པའི་ཕྱིར་ཏེ། འདུལ་
བ་ལས། མ་འདྲིས་པ་ལ་ཡིད་ཆེས་དང་། །མ་རུངས་པ་ལ་བརྟེན་པ་དང་། །རྒྱུ་
ཚོམས་སུ་ནི་ཡོངས་སྤོང་བ། །བྱིས་པའི་མཚན་ཉིད་རྣམ་གསུམ་ཡིན། །ཞེས་སོ། །
དེས་ན་ད་ལྟར་རང་ཅག་དགོན་སྡེ་གྲྭ་ཚང་། ཁྱིམ་གཟའ་ཚང་སོགས་སུ་ཡང་རུང་
རྒྱལ་བ་ཤཱཀྱ་ཐུབ་པའི་བསྟན་པ་གཅིག་དང་འབྲེལ་བའི་སྤུན་ཡིན་པ་དང༌། ཁྱད་
པར་དུ་བདེ་སྨོན་ཞིང་སྒྲུབ་འདི་ལ་འབྲེལ་ཚད་ཐམས་ཅད་འོད་དཔག་མེད་ཀྱི་སྲས་
བདེ་བ་ཅན་དུ་འགྲོ་བའི་གྲོགས་པོ་ཡིན་པས། དབྱེན་ཁ་ཅན་གྱི་མིའི་ཁ་ལ་བརྒྱུགས་
ནས་སྤང་བར་མི་བྱའོ། །འདུལ་བ་ལས། གཞན་གྱི་ཚིག་གིས་གྲོགས་པོ་ཡོངས་
མི་སྤོང་། །གཞན་གྱིས་སྨྲས་པ་དག་ལ་བརྟག་པར་བྱ། །དབྱེ་བར་འདོད་པའི་མིས་
ནི་གླགས་ལྟ་ཞིང་། །དེ་ཕྱིར་དབྱེན་གྱི་ཚིག་ལ་ཡིད་མི་རྟོན། །དེས་ན་རྫུན་པ་ངོ་
ཚ་མེད་པ་དང་། །ངོ་དགའ་བྲ་གཏམ་མཁས་པ། །ཞེ་ནག་ངོ་གཉིས་པ་རྣམས་ཀྱིས་
ཕྲ་མ་བྱེད་པ་ཡིན་པས། དེ་འདྲའི་མི་དང་སྐད་ཅིག་ཀྱང་འགྲོགས་མི་རུང་སྟེ། ཚོམ་
ལས། དད་པ་མེད་ཅིང་སེར་སྣ་ཅན། །དབྱེན་བྱེ་ཕྲ་མ་ཅན་དག་དང་། །མཁས་
པས་བཤེས་པར་མི་བྱ་ཞིང་། །སྡིག་ཅན་གྲོགས་དང་འགྲོགས་མི་བྱ། །ཞེས་སོ། །
སྔོན་སེང་གེས་བ་གླང་མོ་ཞིག་བསད་ནས་དེའི་ཕྲུག་གུ་དེ་རང་གི་ཕྲུག་གུ་དང་མཉམ་
དུ་གསོས་ནས་ཆེན་པོར་གྱུར། སེང་གེ་མོ་ཤི་ཁར་ཁ་ཆེམས་བཞག་སྟེ་ཁྱེད་གཉིས་

ངའི་ནུ་མ་གཅིག་ལ་ནུ་བའི་སྤུན་ཡིན་ལ། འཇིག་རྟེན་འདི་ནི་ཕྲ་མ་ཅན་མང་བར་
སྤྱོད་པས། ང་ཤི་བའི་འོག་ཏུ་སུ་ལའང་མཉན་པར་མ་བྱེད་ཅིག ཅེས་སྨྲས་ནས་
ཤིའོ། །སེང་གེ་ལ་རྗེས་སུ་འོངས་ནས་ལྷག་མ་ཟ་བའི་ཝ་རྒན་པོ་ཞིག་ཡོད་དོ། །
སེང་གེ་དེས་རི་དྭགས་བསད་ནས་ཟ་བ་ན་གྲོགས་པོ་དྲན་པ་དང་མྱུར་དུ་ཚང་ནང་
དུ་འགྲོ་བ་ཡིན་པས། ལས་ལྷག་མ་ཟ་རྒྱུ་མ་རག་པ་དང་ཚིག་པ་ཟོས་ཏེ་ཁོ་བོས་
ལྷག་མ་ཟ་རྒྱུ་མི་རག་པ་ནི་ཁྱུ་མཆོག་དེ་ལས་འབྱུང་གི །འདི་གཉིས་དབྱེ་བར་བྱའོ་
སྙམ་ནས། ཁྱུ་མཆོག་དྲུང་དུ་རྣ་བ་ཕབ་ནས་ཉལ་བ་དང་ཁྱུ་མཆོག་གིས་སྨྲས་པ་
ཞང་པོ་ཁྱོད་རླུང་ཚ་བས་ནའམ། བདག་གི་ལུས་མི་ན་སེམས་ནའོ་ཞེས་སྨྲས། ཅི་
ཞེས་དྲིས་པ་ན་སེང་གེས་ནི་ཁྱུ་མཆོག་གསོད་པར་བྱ་ཞེས་ཟེར་རོ། །ངེད་གཉིས་ལ་
མས་ཁ་ཆེམས་ཡོད་པས་ག་ལ་བདེན་ཁྱོད་དེ་སྐད་མ་ཟེར་ཅིག །ཝས་སྨྲས་པ་འོ་ན་
བདེན་པར་མི་འཛིན་ན་དེ་རེད། ཅེས་སྨྲས་ནས། སེང་གེའི་དྲུང་དུ་སོང་ནས་ཡང་
དེ་ལྟར་སྨྲས་སོ། །སེང་གེས་ཀྱང་ཁྱུ་མཆོག་གིས་སྨྲས་པ་ལྟར་སྨྲས་ཀྱང་། གཉིས་
ཀས་དོགས་པ་ཟོས་ཏེ་ཚང་དུ་འོངས་པ་ན་གཅིག་གིས་གཅིག་ལ་རྟོག་པའི་ཚེ།
སྔོན་དེ་གཉིས་རྒྱུན་པར་ཚང་དུ་འདུས་པའི་ཚེ་རྭ་བདར་བ་དང་རལ་པ་བསིགས་
པ་སོགས་བྱེད་པ་ཡིན་ཡང་། སྔོན་ནི་མ་བརྟགས་པ་ཡིན་ལ་དེ་དུས་དེ་ལྟར་བྱེད་
པ་བརྟགས་པས་ཝས་སྨྲས་པ་ནི་བདེན་ནོ་སྙམ་ནས། ཁྱུ་མཆོག་གིས་སེང་གེའི་
ལྟོ་དྲལ། སེང་གེས་ཁྱུ་མཆོག་བསད་དེ་གཉིས་ཀ་ཤིའོ། །ལྷས་སྨྲས་པ། སྡིག་ཅན་
གྲོགས་ལ་བརྟེན་པ་ཡི། །མིས་ནི་བཟང་པོ་མཐོང་མི་འགྱུར། །སེང་གེ་ཁྱུ་མཆོག་
མཛའ་བ་ལ། །ཝ་ཡིས་ཐ་དད་ཕྱེས་ལ་ལྟོས། །ཞེས་སོ། །མི་ཡ་རབས་རྣམས་ནི་

དབྱེན་ལ་རྒྱུགས་པ་མི་སྲིད་པས་ཕྲ་མ་མཁན་རང་ཉིད་འཕུང་པ་ཡིན་ཏེ། སྔོན་ཡང་
སྟག་ཕྲུག་དཔུང་བཟང་ཞེས་བྱ་བ་དང་། སེང་ཕྲུག་མཆེ་བཟང་ཞེས་བྱ་བ་གཉིས་
མཛའ་བཤེས་སུ་གྱུར་ནས་ཡོད་པ་ལ། ཝ་རྒན་པོ་ཞིག་གིས་གོང་བཤད་པ་ལྟར་
ཕྲ་མ་བྱས་སོ། །དེ་གཉིས་བློ་བརྟན་པ་ཡིན་པས་གྱ་ཚོམས་མ་བྱས་པར་བརྟགས་
པའི་ཚེ་ཝས་ཕྲ་མ་ཡིན་པར་ཤེས་ནས། སེང་གེའི་སྤར་ལྕག་གིས་ཝ་བསད་དོ། །
ལྷས་སྨྲས། ཝ་སྐྱེས་གྲོང་པ་རྫུན་ཏུ་སྨྲ་བྱེད་པ། མཛའ་བཤེས་འབྱེད་པར་བྱེད་པས་
སྐྱེངས་ཏ་རེ། །ཕྲ་མ་སྨྲ་བ་དེ་ནི་བསད་གྱུར་ནས། །བདེ་བས་མཛའ་བཤེས་དགའ་
བར་བྱེད་ལ་ལྟོས། ཞེས་སོ། །དེ་འདྲའི་ཉེས་དམིགས་ལ་བསམས་ཏེ་ཕྲ་མ་སྤངས་
ན༑ ཚེ་རབས་ཀུན་ཏུ་གྲོགས་བཟང་པོ་དང་འཕྲད། བློ་བརྟན་ཞིང་སུས་ཀྱང་ཕྱེ་མི་
ཐུབ་པ་སོགས་སྔ་མའི་ཉེས་དམིགས་ཀྱི་ཟློག་ཕྱོགས་རྣམས་ཐོབ་པ་ཡིན་ནོ། །མདོ་
ལས། གྲོགས་པོ་རྟག་པར་འབྱེད་བྱེད་པ། །ཕྲ་མའི་ཚིག་རྣམས་རབ་སྤོང་ཞིང་།།
གང་དག་འདུམས་པར་རབ་དགའ་བ། །སྐྱེ་བོ་དེ་དག་མཐོ་རིས་འགྲོ། །ཞེས་
གསུངས་སོ། །ཚིག་རྩུབ་ནི། གཞན་སེམས་དཀྲུགས་པའི་ཚིག་སྟེ། ཚིག་ལ་མདའ་
མཚོན་མེད་ཀྱང་མི་སེམས་ཚལ་བར་གཏོང་། ཞེས་པ་སོད་ཅིག་རྒྱོབ་ཅིག་ཚར་ཆོད་
ཅིག་སོགས་མི་སྙན་པའི་ཚིག་ངན་སྣ་ཚོགས་བརྗོད་པ། ཁྲམ་པ་རྐུན་མ་བཤན་
པ་སོགས་རིགས་ཀྱི་སྐྱོན་བརྗོད་པ། མི་རྒྱུད་ངན་པ་སོགས་རུས་ཀྱི་སྐྱོན་བརྗོད་
པ༑ ཁྱོད་ཀྱི་ཕ་ཁུ་བུ་རྒྱུད་ཀྱི་རིང་ལ་ལས་བྱ་བ་འདི་དང་འདི་ཉེས་སོ་ཞེས་པ་ལྟ་
བུ་སྐྱོན་གྱི་མཚང་བྲུ་བ། དམ་ཉམས་སྡོམ་ཤོར་སོགས་ཡོན་ཏན་གྱི་སྐྱོན་བརྗོད་པ།
ཞར་བ་འོན་པ་སོགས་ལུས་ཀྱི་སྐྱོན་བརྗོད་པ། ཁྱོད་ཀྱི་ངོ་ནི་སེང་གེ་དང་འདྲའོ། །

༄༅། །རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད།
སྐད་ནི་ཁྱི་ཟུག་པ་དང་འདྲའོ་ཞེས་སོགས་ངན་མིང་སྣ་ཚོགས་འདོགས་པ་སྟེ། དེ་
རྣམས་མིན་བཞིན་ཏུ་བརྗོད་ན་སྒྲོ་འདོགས་སྐུར་འདེབས་ཚིག་རྩུབ་ཐམས་ཅད་དུ་
འགྱུར་ལ། བླ་མས་གདམས་ངག་སྟོན་ཚེ་སློབ་མའི་རྒྱུད་བཅོས་དགོས་པས། དེ་
ལ་ནི་ཆོས་ཀྱི་མཆོག་མཚང་ལ་རྒོལ་བ་ཡིན། གདམས་ངག་གི་མཆོག་མཚང་ཐོག་
ཏུ་ཕོག་པ་ཡིན། ཞེས་དང་། སྙིང་བརྩེར་བཅས་ན་མི་དགེ་མེད། །ཅེས་གསུངས་
པས་འགལ་བ་མེད་ལ། དེ་མིན་སུ་ལ་སྐྱོན་ཡོད་ཀྱང་བརྗོད་ན་ཕ་རོལ་པོའི་གནོད་
ཐོག་ཏུ་ཕོག་ན་ཁོང་ཁྲོ་སློང་པས་མི་རུང་ངོ་། །ཤིན་ཏུ་ཉེས་དམིགས་ཆེ་བ་ནི། ལྷ་
སྐུ་རྟེན་བཞེངས་ལ་ངན་འདོགས་བྱེད་པ། སངས་རྒྱས་བྱང་སེམས། དགེ་ཚུལ་སློང་
རྣམ་དག །བླ་མ་དང་ཕ་མ་སོགས་ལ་ཚིག་རྩུབ་སྨྲ་བའོ། །དེ་མིན་ཚུལ་ཁྲིམས་
འཆལ་བའི་དགེ་ཚུལ་སློང་། ཁྱིམ་པ་ཕོ་མོ་ཡན་ཆད་ལ་ངན་སྨྲས་ཐན་འདོགས་
བྱེད་པ། ཐ་ན་དུད་འགྲོ་ལའང་རྭ་ཆག་རྨིག་སྡེར་སོགས་སྨྲས་ནའང་ཉེས་དམིགས་
ཆེའོ། །རང་གིས་བརྗོད་ལ་གཞན་བརྗོད་བཅུག་སོགས་ཀྱང་འདྲའོ། །བསམ་པ་
ཞེ་སྡང་ཤུགས་ཆེ་བས་ཡིན་ཀྱང་ཉོན་མོངས་གཞན་གྱིས་སྨྲ་བའང་ཡོད་པས་རྣམ་
སྨིན་གྱི་འབྲས་བུ་ངན་སོང་གསུམ་དུ་སྐྱེ་ཞིང་། མི་ལུས་ཐོབ་ཀྱང་ཚིག་སྙན་པ་གཅིག་
ཀྱང་མི་ཐོས། རྟག་ཏུ་སེམས་འཁྲུགས། སྐྱེ་བོ་ཀུན་གྱིས་སྡང་། རྟག་ཏུ་འཇིགས་
ཤིང་སྐྲག་པ་རི་དྭགས་བཞིན་ཏུ་བག་མི་ཕེབ། གྲོགས་ངན་དང་འཕྲད། ཡུལ་ངན་
པ་ཁོ་ནར་སྐྱེ། ཚེ་རབས་ཀུན་ཏུ་ཁ་ནས་ཚིག་ངན་ཁོ་ན་འབྱུང་བ་ཡིན་ནོ། །ཁྱད་
པར་ལྷ་སྐུ་རྟེན་བཞེངས་ལ་སྐྱོན་བརྗོད་ན། སྔོན་མི་ཞིག་གིས་སངས་རྒྱས་ཀྱི་སྐུ་
གཟུགས་མཛུབ་མོ་ཆད་པ་ཞིག་ལ་སངས་རྒྱས་མཛུབ་མོ་ཆད་པ་ཞེས་བརྗོད་པ་

དེ་མ་ཐག་ཏུ་ཁོ་རང་གི་མཛུབ་མོ་ཆད་པ་དང་། སངས་རྒྱས་འོད་སྲུང་གི་སྐུ་གདུང་
པས་ཚེ་རབས་མང་པོའི་བར་དུ་ལུས་བོང་ཆུང་ངུར་སྐྱེས་པ་སོགས་ལོ་རྒྱུས་མང་དུ་
ཡོད་པས། ལྷ་འདིའི་ཞལ་མི་མཛེས་སོ་ཞེས་སོགས་བརྗོད་ན་འབྲས་བུ་ངན་པ་
མྱོང་དགོས་སོ། །ཚིག་ལ་བཀྲ་མ་ཤིས་པའི་མིས་ནི་རྫོགས་པའི་སངས་རྒྱས་ལའང་
ཚིག་ངན་འཆོར་བ་ཡིན་ཏེ། གནའ་སྨན་པ་རྒྱུན་ཤེས་ཀྱི་བུ་ལྷ་རྗེ་ཞིག་ཡོད་པ་ལ།
Lཁོས་བཙོག་ཏུ་བལྟས་ཏེ་མ་བྱས་པར་རྒྱལ་པོའི་བཀའི་ནན་གྱིས་བཅུག་པ་དང་།
སྟོན་པ་ཐུགས་རྗེ་ཅན་ཡང་ནད་པ་ལ་ཐུགས་བརྩེ་བས་དེར་བྱོན་པ་ལ། སྨན་པ་
དེ་ཁྲོས་ན་ས་ཨ་མྱེ་དགེ་སྦྱོང་བྲན་མོའི་བུ་ཚུར་ཤོག །ཉན་ཐོས་ཀྱི་རྐུབ་དྲལ་བ་ལ་
ལྟོས་ཞེས་སྟོན་པ་ཐུགས་རྗེ་ཅན་དེ་མང་པོས་བཀུར་བའི་རྒྱལ་པོ་ནས་བཟུང་སྟེ་
རིགས་དང་རུས་ལ་སྐྱོན་ཅུང་ཟད་མེད་པ་དེ་ལ་བྲན་མོའི་བུ་ཞེས་ཚིག་ངན་གྱི་སྐྱོན་
འདོགས་བྱས་པས་ཞག་བདུན་ནས་ཁྲག་དྲོན་མོ་སྐྱུགས་ཏེ་ཤི་ནས་དམྱལ་བར་སྐྱེས་
སོ༑ ༑གང་ཟག་མང་པོ་ལ་ཚིག་ངན་སྨྲས་ན་བྱང་ཆུབ་སེམས་དཔའ་མང་པོ་ལ་
ཕོག་འགྲོ་བས་མཐོང་ཆོས་མྱོང་འགྱུར་གྱི་ལས་སོག་པ་ཡིན་ཏེ། སྔོན་རྒྱ་ནག་ཕྱོགས་
ཀྱི་མཁས་པ་ཆེན་པོ་ཞིག་གིས་དགེ་འདུན་རྣམས་སྦྲུལ་དང་འདྲ་ཚུལ་གྱི་བསྟན་
བཅོས་ཤིག་བརྩམས་སོ། །ནམ་ཞིག་དགེ་འདུན་མང་པོ་དང་མཉམ་དུ་ལམ་ལ་
ཞུགས་པའི་ཚེ། ཁྱེད་རྣམས་བྲོས་ཤིག་ཁོ་བོས་ལས་ཉམས་སུ་མྱོང་བ་འདྲའོ་ཞེས་
སྨྲས་མ་ཐག་ཏུ་ལག་པ་གཉིས་མགོ་ལ་འབྱར་ཏེ་སྦྲུལ་མགོར་གྱུར། རྐང་པ་གཉིས་

མཉམ་དུ་འབྱོར་ཏེ་སྦྲུལ་མཇུག་ཏུ་གྱུར་ནས་ནག་ཁྱུག་ཁྱུག་བྱས་ནས་ནགས་གསེབ་
ཞིག་ཏུ་བརྒྱུགས་སོ། །ཡང་དགེ་ཚུལ་སློང་རྒས་པ་སོགས་ལ་བརྙས་བཅོས་ཀྱིས་
ངན་འདོགས་མི་རུང་སྟེ་ཡུལ་མཉན་ཡོད་ཀྱི་ཕྱོགས་ཤིག་ན་གླང་རྒན་ཡན་པ་ཞིག་
ཡོད་པ་ཆུ་འཐུང་འགྲོ་སར་འདམ་དུ་ཟུག་གོ། འཕགས་པ་ཤཱ་རིའི་བུས་གཟིགས་
ཏེ་གླང་རྒན་འདམ་ནས་བླངས། ཕྱག་གིས་འདམ་བགས་ཐམས་ཅད་ཕྱིས་ཏེ་ཆོས་
ཚིག་གསུམ་བསྒྲགས་ནས་སོང་བ་དང་། གླིང་རྒན་ཤཱ་རིའི་བུ་ལ་སེམས་དད་བཞིན་
ཤི་འཕོས་ཏེ་མཉན་ཡོད་དུ་བྲམ་ཟེ་ཞིག་གི་བུར་སྐྱེས་སོ། །དེ་ཡང་ལས་ཀྱི་དབང་
གིས་བ་ལང་གི་ཤ་ཚུགས་ཅན་མིད་པ་གཉིས་ཡོད་པ་ནས་སྐྱུགས་བལྡད་བྱེད་པ་
ཞིག་ཡིན། ཕྱིས་རབ་ཏུ་བྱུང་ནས་དགྲ་བཅོམ་པ་ཐོབ་སྟེ་གནས་བརྟན་བ་ལང་
བདག་ཅེས་བྱ་བ་ཡིན་ནོ། །
sདེ་ཡང་སྔོན་སངས་རྒྱས་འོད་སྲུང་གི་དུས་སུ་སྡེ་སྣོད་གསུམ་ལ་མཁས་པའི་
རབ་ཏུ་བྱུང་བ་ཞིག་ཡིན་ཡང་། དགེ་སློང་བགྲེས་པོ་ཞིག་གིས་དལ་བུ་དལ་བུས་
ཟན་གསོལ་བ་ན། ཁྱོད་ནི་གླང་རྒན་བཞིན་ཏུ་ཁ་ལྡད་དོ། །ཞེས་སྨྲས་སོ། །ཕྱིས་
སུ༑ དགེ་སློང་བགྲེས་པོ་དེ་ཡོན་ཏན་ཐོབ་པ་ཞིག་ཡིན་པར་ཤེས་ཏེ་འགྱོད་བཤགས་
བྱས་པས་རྣམ་སྨིན་དམྱལ་བ་མ་མྱོང་ཡང་། རྒྱུ་མཐུན་གྱི་འབྲས་བུ་བ་གླང་གི་སྐྱེ་
བ་ལྔ་བརྒྱ་བླངས་ཏེ། ད་ལྟ་སྲིད་པ་ཐ་མའི་དུས་སུའང་གླང་རྒན་གྱི་ཤ་ཚུགས་ཅན་
དུ་གྱུར་པ་ཡིན་གསུངས་སོ། །ཡང་སངས་རྒྱས་འོད་སྲུང་གི་བསྟན་པ་ལ་དགེ་ཚུལ་
དམ་བཞག་མཁན་ཞིག་ཡོད་པ་ལ་དགེ་སློང་མང་པོ་ཞིག་གིས་ཁྱོད་ཀྱིས་གཏུན་དུ་
འབྲུ་མར་གྱི་ཚིག་མ་ཉུང་ངུ་ཞིག་བརྡུང་ལ་བྱིན་ཅིག་ཅེས་སྨྲས་སོ། །དགེ་ཚུལ་དེ་

མ་ཁོམ་པས་གནས་བརྟན་རྣམས་ཅུང་ཟད་བཞུགས་དང་གསོལ་ལོ་ཞེས་སྨྲས་སོ། །
དེ་དག་ཁྲོས་ནས། དགེ་ཚུལ་གལ་ཏེ་ཁོ་བོ་ཅག་གཏུན་ལ་རེག་ཏུ་རུང་ན་ཁོ་བོ་ཅག་
གིས་ཁྱོད་གཏུན་དུ་བཅུག་སྟེ་བརྡུང་བར་བྱའོ་ཞེས་ཚིག་ངན་སྨྲས་པས། གཏུན་
ལྟ་བུའི་སེམས་ཅན་ཤ་སྟག་ཏུ་གྱུར་ནས་དམྱལ་བར་སྐྱེས་ཏེ་སངས་རྒྱས་ཤཱཀྱ་ཐུབ་
པའི་དུས་སུ་ཚེ་དང་ལྡན་པ་དགེ་འདུན་འཚོས་མཐོང་ནས། སངས་རྒྱས་ཀྱིས་དེའི་
ལོ་རྒྱུས་གསུངས་པ་ཡིན་ནོ། །ཡང་དགེ་སློང་སྡེ་སྣོད་འཛིན་པ་ཞིག་གིས་མཁས་
པའི་ང་རྒྱལ་གྱིས་ཁེངས་ནས། དགེ་སློང་གཞན་ལ་ཁྱེད་ཅག་གནག་རྫི་དང་འདྲའོ་
ཞེས་སྨྲས་པས། ཚེ་རབས་ལྔ་བརྒྱར་གནག་རྫིར་སྐྱེས་པ་དང་། ཡང་དགེ་སློང་
གཞོན་པ་ཞིག་གིས་དགེ་སློང་ཞིག་ཆུ་འོབས་ལ་མཆོངས་ཏེ་འགྲོ་བར་མཐོང་ནས་
ཁྱོད་ནི་སྤྲེའུ་དང་འདྲའོ་ཞེས་སྨྲས་པས་ཚེ་རབས་ལྔ་བརྒྱའི་བར་དུ་སྤྲེའུ་ཁོ་ན་ལ་
སྐྱེས་སོ། །ཡང་སྔོན་ཚོང་པ་ཞིག་གིས་ཁྱི་ཞིག་ཁྲིད་དེ་སོང་བ་དང་ཁྱི་དེས་ཚོང་པ་
རྣམས་ཀྱི་ཤ་ལ་བརྐུས་ཏེ་ཟོས་པས་ཚོང་པ་དེ་དག་གིས་ཁྱི་དེའི་རྐང་ལག་ཐམས་
ཅད་བཅགས་ཏེ་ས་སྟོང་ཞིག་ཏུ་བོར་ནས་བཞག་པས་ཤིན་ཏུ་སྡུག་བསྔལ་བར་བྱས་
སོ་༑ ༑དེ་ཡང་སངས་རྒྱས་འོད་སྲུང་གི་དུས་སུ་དགེ་སློང་གཞོན་པ་སྐད་སྙན་པོ་ཞིག་
ཡིན་པས་དགེ་སློང་རྒན་པོ་སྐད་མི་སྙན་པ་ཞིག་ལ་ཁྱོད་ཀྱི་སྐད་ནི་ཁྱི་ཟུག་པ་དང་
འདྲའོ་ཞེས་སྨྲས་པའི་ལས་ཀྱིས་ཚེ་རབས་ལྔ་བརྒྱར་ཁྱིའི་སྐྱེ་བ་ཁོ་ན་བླངས་སོ། །
ཚིག་ངན་འདི་ཕལ་ཆེར་རང་ཉིད་རིགས་མཐོ་གཟུགས་བཟང་ན་ཚོད་ཉུང་དབང་ཆེ།
ནོར་ཕྱུག ཐོས་པ་མཁས་པའི་ང་རྒྱལ་གྱིས་གཞན་ལ་སྨོད་ཅིང་ཚིག་གིས་ཁྱད་
གསོད་བྱེད་པ་ཡིན་པས། སྔོན་གྲྭ་སའི་དགེ་བཤེས་མཁས་པ་ཆེན་པོ་ཞིག་གིས་

༄༅། །རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད།
རྩོད་པ་བྱེད་པ་ན་གཞན་གྱིས་ལན་མ་ཐེབ་པ་དང་། ཁྱེད་ཅག་བོང་བུ་དང་འདྲའོ་
ཞེས་པའི་ཚུལ་བསྟན་པས་ཤི་མ་ཐག་ཏུ་འདྲེ་བོང་བུའི་མགོ་ཅན་དུ་སྐྱེས་པ་དང་། ཨ་
མདོ་ཕྱོགས་སྐྱོང་དགེ་བཤེས་ཞེས་འཇམ་དཔལ་དབྱངས་ཀྱིས་བྱིན་གྱིས་བརླབས་
པ་དམ་པ་ཞིག་ལ་གྲྭ་ས་ནས་འོངས་བའི་བློ་གསལ་གྲྭ་ཆུང་ཞིག་གིས་སེམས་ཅན་
སྔར་མེད་གསར་སྐྱེས་ཡོད་མེད་དྲི་བརྩད་བྱས་པས། དགེ་བཤེས་ཆེན་པོའི་རིགས་
པ་ཅུང་ཟད་འགལ་བར་ཤོར་བ་ལ་གྲྭ་ཆུང་དེས་འདི་ལས་ཁོ་བོ་མཁས་སོ་སྙམ་ནས་
ཁྱོད་ནི་ཅི་ཡང་མི་ཤེས་པའོ་ཞེས་འཁོར་གསུམ་ཞུས་པའི་ལས་དེས་ཚེ་དེ་ལ་ལྕེ་རྩ་
བ་ནས་རུལ་ཏེ་ཆད་ནས་ཤིའོ། །ཆགས་སྡང་གི་བློས་ཆོས་རྩོད་ལྟ་བུ་བྱས་ནས་ཕན་
ཚུན་ཁོང་ཁྲོ་སློང་ན་ཤིན་ཏུའང་ཉེས་དམིགས་ཆེ་སྟེ། སྔོན་སྟོན་པ་ཐུགས་རྗེ་ཅན་
གྱི་དུས་སུ་དགེ་སློང་གཉིས་དང་པོ་ཆོས་རྩོད་བྱས་མཐར་ཚིག་ངན་གྱི་ཤག་འདེབས་
རེས་བྱས། གཞོན་པ་དེས་རྒན་པོ་དེ་ལ་ཚིག་རྩུབ་མོ་མང་དུ་སྨྲས་འཁོན་ཞེ་ལ་བཟུང་
ཁྲོས་བཞིན་རང་གི་གནས་ཁང་དུ་ཞུགས་ནས་སྒོ་བཅད་དེ་བསྡད་པས་ཤི་ནས་
གནས་ཁང་དེར་སྦྲུལ་གདུག་པ་ཅན་ཏུ་སྐྱེས་སོ། །བཅོམ་ལྡན་འདས་ཀྱིས་ཀུན་
དགའ་བོ་ཁྱོད་སོང་ལ་སྦྲུལ་དེ་ལ་བཅོམ་ལྡན་འདས་ཀྱིས་ནད་མེད་ཅིག་ཁྱོད་ངའི་
བསྟན་པ་ལ་རབ་ཏུ་བྱུང་ནས་ཐར་པ་ཐོབ་པར་འགྱུར་བ་ལས། ད་ཁྱོད་ཁོང་ཁྲོའི་
དབང་གིས་སྦྲུལ་གདུག་པར་སྐྱེས་ཀྱི། ཁྱོད་ཀྱི་འཁོན་ཡང་དགེ་སློང་འདི་ལ་བཟོད་
གསོལ་གྱིས་ཤིག །ད་དུང་ཁྲོ་བ་མ་བཏང་ན་ཁྱོད་དམྱལ་བའི་གནས་སུའང་སྐྱེ་བར་
འགྱུར་རོ་ཞེས་སྒོས་ཤིག་གསུངས། ཀུན་དགའ་བོས་དགེ་སློང་དེ་ཁྲིད་ནས་དེའི་
སྒོ་ལ་བརྡུངས་ཏེ་སྟོན་པའི་བཀའ་ཕྲིན་དེ་སྨྲས་ཀྱང་སྦྲུལ་དེ་ཁྲོས་པའི་དུག་བཏང་

ནས་ཕྱིར་འོང་དུ་མ་བཏུབ་བོ། །ཡང་མོའུ་འགལ་གྱི་བུས་ཀྱང་དེ་ལྟར་སྟོན་པའི་
བཀའ་ཡིས་བསྒོས་པ་ལས། སྦྲུལ་དེས་སྒོ་ལྕགས་ཀྱི་བུ་ག་ནས་མགོ་ཉུག་ཙམ་བྱས་
ཏེ་ནང་དུ་ཞུགས་ནས་ཁས་མ་ཉན་ཏོ། །དེའི་སྐབས་སུ་མཉན་ཡོད་དུ་དགེ་སློང་
ཞིག་ཁོང་ཁྲོའི་དབང་གིས་སྦྲུལ་གདུག་པར་སྐྱེས་སོ་ཞེས་ཀུན་ལ་གྲགས་པས་སྐྱེ་
བོ་མང་པོ་དེར་ལྟད་མོའི་ཕྱིར་འདུས་སོ། །དེ་ནས་སྟོན་པ་འཁོར་བཅས་ཀྱང་དེར་
བྱོན་ནས་སྦྲུལ་དེ་ལ་སྟོན་པའི་བཀས་བསྐུལ་ལོ། །དེས་སྟོན་པའི་བཀའ་མ་བཟོད་
ནས་མྱུར་དུ་ཕྱིར་བྱུང་ངོ་། །སྟོན་པས་དེ་ཁྲིད་དེ་རྒྱལ་བྱེད་ཚལ་གྱི་སྒོར་བྱོན་ནས་
བཞུགས། སྦྲུལ་དེ་ཡང་སྐྱེ་བོ་མང་པོ་ལ་སྐྲག་ནས་སྟོན་པའི་དྲུང་དུ་ལུས་བསྒུལ་
ཏེ་འདུག་གོ །སྟོན་པས་དགེ་སློང་དེ་དང་སྦྲུལ་གཉིས་མཉམ་དུ་བཞག་ནས་གསུངས་
པ༑ ཁྱོད་སྔར་ཁོང་ཁྲོའི་ཚིག་རྩུབ་དུག་ལྟ་བུའི་ལས་ཀྱིས་སྦྲུལ་གདུག་པ་འདིར་
སྐྱེས། ད་ཡང་གཞན་ལ་དུག་མདའ་འཕེན་པའི་ལས་བྱས་ན་ཁྱོད་ཀྱི་སྐྱེ་བ་ནི་ཅི་
འདྲ་བར་འགྱུར་ཞེས་སོགས་ཉེས་དམིགས་མང་དུ་གསུངས་པ་དང་། སྦྲུལ་དེས་
ཁོ་རང་སྐྱེ་བ་ངན་པ་བླངས་པ་དེ་གཟོད་ཤེས་ནས་ངུའོ། །ཁྱོད་རྒྱུ་ལས་ངན་བྱེད་
པའི་དུས་སུ་དུ་དགོས་པ་ལས་ད་འབྲས་བུ་ངན་པ་དུད་འགྲོར་སྐྱེས་ཚར་བ་ལ་དུས་
པས་ཅི་ཕན། དགེ་སློང་འདི་ལ་བཟོད་པར་གསོལ་ཅིག །དགེ་སློང་ཁྱོད་ཀྱིས་ཀྱང་
སྦྲུལ་འདི་ལ་སྔོན་གྱི་དགེ་སློང་རྩོད་པ་དེ་ཡིན་པར་སྒོམས་ལ་ཐེ་ཚོམ་མེད་པར་ཐོད་
པ་གཏུགས་ཤིག་གསུངས། དགེ་སློང་དེས་སྦྲུལ་དེ་ལ་གཏུགས་པ་དང་། སྦྲུལ་དེས་
ཀྱང་དགེ་སློང་གི་མགོ་ལ་གཏུགས་སོ། །དེ་ན་ཚོགས་པའི་སྐྱེ་བོ་ཐམས་ཅད་ཡ་
མཚན་ནས་རྒྱུ་འབྲས་ལ་ཡིད་ཆེས་སྟོན་པ་ལ་ལྷག་པར་དད་དོ། །སྟོན་པས་ཀྱང་

༄༅། །རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད།
དེ་ལ་བརྟེན་ནས་ཆོས་གསུངས་པས་སྐྱེ་བོ་མང་པོས་ཡོན་ཏན་ཐོབ་བོ། །སྦྲུལ་དེ་
ཡང་སྟོན་པ་ལ་དད་བཞིན་དུ་ཤི་ནས་སུམ་ཅུ་རྩ་གསུམ་དུ་སྐྱེས་སོ། །
དེ་ལྟར་དགེ་སློང་ཚུལ་ཁྲིམས་དང་ལྡན་པ་སྡེ་སྣོད་ལ་མཁས་པ་ཚོ་ཁོང་ཁྲོ་དང་
ཚིག་རྩུབ་ཀྱི་དབང་གིས་སྦྲུལ་དུ་སྐྱེ་ན་ཁྱིམ་པ་ཕོ་མོ་ལྟ་བུ་ཡོན་ཏན་མེད་པ་རྣམས་
ཅི་འདྲར་འགྱུར། དེ་དུས་སྟོན་པ་ཐུགས་རྗེ་ཅན་ཞལ་བཞུགས་པ་དང་རྒྱུ་འབྲས་
མྱུར་བའི་སྟོབས་ཀྱིས་ལས་ངན་པ་འཕྲལ་དུ་སྦྱངས་ཐུབ་པ་ཡིན་ལ། ད་ལྟ་སྐལ་
ངན་གྱི་མཐའ་འདིར་ལས་ངན་བསགས་སྟོབས་ནི་སྔར་དང་མི་འདྲ་བ་ཡིན་པས་
འབྲས་བུ་མྱོང་ནས་མ་ཟད་བར་དུ་དེ་འདྲའི་སྟོན་པ་དང་འཕྲད་རྒྱུ་ག་ལ་ཡོད། ད་
ནི་རྩོད་ལྡན་ཞེ་སྡང་གི་སྙིགས་མ་དར་བ་ལ་བླ་སེར་ཕལ་ཆེ་མན་ཆད་ཁྱིམ་པ་ཕོ་
མོ་ཡན་ཆད་ཕྱོགས་རིས་དང་ཆགས་སྡང་གི་སྒོ་ནས། ཆོས་ལུགས་དང་གྲུབ་མཐའ་
བཟང་ངན། ཐོབ་མངའ་ཐང་རྒྱུ་ནོར་ལོངས་སྤྱོད་མཚན་སྙན་གྲགས་སོགས་དོན་
སྤུ་ཙམ་མེད་པའམ་དོན་ཕྲན་བུ་རེའི་ཆེད་དུ་བསམ་ངན་དུག་ལྟ་བུ་རེ་བློ་ལ་བཅངས།
ཚིག་ངན་དུག་མདའ་ལྟ་བུ་རེ་ཁ་ནས་འཕེན། དེའི་སྟོབས་ཀྱིས་དམེ་འཁྲུག་གྱོད་
ཁ་ཆེན་པོ་འབྱུང་ཞིང༌། རྒྱལ་ཁམས་རེ་ཕུང་ནས་ཤི་མ་ཐག་ཏུ་དམྱལ་བར་འགྲོ་
བའི་ལས་བསགས་པ་ཡིན་ནོ། །ཁྱིམ་པ་རྣམས་ནི་ཚོར་བའི་དོན་དུ་རྩོད་པའོ། །
རབ་ཏུ་བྱུང་བ་རྣམས་ནི་འདུ་ཤེས་ཀྱི་དོན་དུ་རྩོད་པའོ། །ཞེས་གསུངས། མཛོད་
ལས་ཀྱང་ཚོར་འདུ་གཉིས་རྩོད་པའི་རྩ་བ་དང་འཁོར་བའི་རྒྱུར་གསུངས་སོ། །དེས་
ན་ཆོས་ལ་བརྟེན་ནས་ཚིག་རྩུབ་སྨྲ་བའང་རུང༌། འཇིག་རྟེན་འཁོར་བའི་དོན་དུ་
ཚིག་རྩུབ་སྨྲ་བའང་རུང་ཚིག་རྩུབ་ནི་ཁོང་ཁྲོ་དང་འཁྲུག་ལོང་གི་རྩ་བ་ཡིན་པས་

སྨྲས་པས་ཁོང་ཁྲོ་རེ་སྐྱེས་ཀྱང་དེ་མ་ཐག་ཕུན་ཚུན་སེམས་ཁ་བཅོས་དགོས་མ་
གཏོགས། ཚེ་རབས་མང་པོ་ལ་དམྱལ་བ་དང་ཚེ་རབས་མང་པོ་ལ་དུག་སྦྲུལ་དུ་
སྐྱེ་བར་འགྱུར་རོ། །གཞན་ཡང་ངན་མྱིང་འདོགས་པ་འདི་ཤིན་ཏུ་ཐུ་སྟེ། སྔོན་སངས་
རྒྱས་འོད་སྲུང་གི་དུས་སུ་ཤེད་བུ་སེར་སྐྱ་ཞེས་སྡེ་སྣོད་ལ་མཁས་པ་ཞིག་གིས་དམ་
པའི་དགེ་སློང་མང་པོ་ལ་རྟ་མགོ་དང་འདྲ་བ་སོགས་ངན་མིང་མང་པོའི་ཚིག་ངན་
སྨྲས་པས། ཚེ་ལོ་ཉི་ཁྲིའི་དུས་དེ་ནས་ཚེ་འཕོས་ཏེ་ཆུ་སྲིན་ཆེན་པོ་ཉའི་ལུས་པོ་ཅན་
ལ་རྟ་ཡི་མགོ་ལ་སོགས་པའི་མགོ་བཅོ་བརྒྱད་ཅན་དུ་སྐྱེས་ནས་ཚེ་ལོ་བརྒྱ་བའི་
དུས་ཤཱཀྱ་ཐུབ་པའི་སྐུ་རིང་བར་དུ་སྡུག་བསྔལ་མྱོང་བ་ཡིན་ནོ། །ད་ལྟ་མི་རྣམས་
ཀྱིས་རང་རང་ལ་མིང་ངེས་པ་རེ་ཡོད་པ་དེའི་མི་འཛིན་པར་ཁ་ཆག་སྣ་ཡུ་མིང་ལོག་
ཤ་སྟག་བཏགས་འདུག་པ་འདི་ཡང་ངན་སོང་གི་རྒྱུ་བསགས་པ་ཡིན་ཏེ། སྔོན་
ཤཱཀྱའི་བུ་མོ་ལྔ་བརྒྱ་ཡོད་པའི་ཁྱོ་ཐམས་ཅད་དམག་གིས་བསད་དེ་ཡུག་ས་མོར་
གྱུར་ལ། སླར་ཡང་རྐང་ལག་ཐམས་ཅད་དམག་དཔོན་འཕགས་སྐྱེས་པོས་བཅད་
ནས་ཤི་བ་ཡིན། དེ་ཡང་སངས་རྒྱས་འོད་སྲུང་གི་བསྟན་པ་ལ་རབ་བྱུང་ལྔ་བརྒྱ་
ཡིན་དུས། དགེ་སློང་རྣམས་ལ་རྐང་རྡུམ་ལག་རྡུམ་ཞེས་ཚིག་ངན་གྱིས་ངན་མྱིང་
བཏགས་པའི་ལས་དེས་ཚེ་རབས་མང་པོའི་བར་དུ་དམྱལ་བར་སྐྱེས། ཚེ་རབས་
ལྔ་བརྒྱའི་བར་དུ་རྐང་ལག་བཅད་པས་ཤི་བ་ཡིན་གསུངས་སོ། །ངན་མིང་ཅི་འདྲ་
བཏགས་ནའང་དེ་འདྲའི་རྒྱུ་མཐུན་ལྔ་བརྒྱ་རེ་མྱོང་བ་དང་། དགེ་ཚུལ་སློང་སོགས་
ལ་བཏགས་ན་ནི་རྣམ་སྨིན་དམྱལ་བར་སྐྱེ་བའང་ཡིན་ནོ། །ཡང་ཕ་མ་ལ་ཚིག་རྩུབ་

ཞེས་བྱ་བ་ཞིག་ཡོད་པ་རྒྱ་མཚོའི་གླིང་དུ་ཚོང་ལ་འགྲོ་ཆས་བྱས་པ་དང་། མ་དེས་
བཟློག་ཀྱང་ཁས་མ་ཉན་པས་མ་ངུས་པ་ན་ཁོ་ཚིག་པ་ཟོས་ཏེ་ང་ཚོང་ལ་འགྲོ་བ་ལ་
ཁྱོད་ཀྱིས་བཀྲ་མི་ཤིས་པ་བརྗོད་དམ། མ་ཁྱོད་དམྱལ་བར་གཟིགས་ཤིག་ཅེས་
འབྲོག་སྐད་ལྟར་ན་དམྱལ་སྣོད་ཅེས་བྱ་བའི་ཚིག་ངན་དེ་སྨྲས་ནས་སོང་བ་ན།།
མགྲོན་པོའི་སྒར་འདེབས་པ་ཞིག་ཏུ་ལས་ཀྱི་དབང་གིས་ཚོང་པ་རྣམས་ནི་སོང་།
གྲོ་བཞིན་སྐྱེས་ནི་གཉིད་ལོག་ནས་ལྷག །ཚོང་པ་རྣམས་ཀྱིས་ཀྱང་བརྗེད་དོ། །
ཡར་སད་པ་ན་ཚོང་པ་རྣམས་ནི་གཅིག་ཀྱང་མི་སྣང་། བོང་བུ་གཉིས་དང་ཁོ་རང་
རྣམས་མཚོ་འགྲམ་ས་སྟོང་ཞིག་ཏུ་ལྷག་ཡོད་པ་ཤེས་ནས་སྐྲག་སྟེ་དེ་མ་ཐག་ཏུ་བོང་
བྱེ་མས་བཀབ་ནས་གར་འགྲོ་ཡང་མ་ཤེས་ཀྱང་། བོང་བུ་གཉིས་པོ་དྲན་པ་གསལ་
བས་ལམ་ལ་སྣས་བསྡོམས་ཏེ་དལ་བུས་སོང་བ་ན། ཁོ་རང་བྲེལ་དངངས་ཀྱིས་
བོང་བུ་གཉིས་ལྕག་ཤད་ཀྱིས་མྱུར་བར་དེད་པ་དང་། བོང་བུ་གཉིས་ཀྱང་དྲན་པ་
རྨོངས་ཏེ་ལམ་ནོར་ནས་ས་སྟོང་གཞན་ཞིག་ཏུ་ཕྱིན་པ་ན་བོང་བུ་གཉིས་ངལ་ཆེད་
ཅིང་སྐམས་ཀྱིས་གདུངས་ཏེ་ལྕེ་ཕྱུངས་ནས་མཐོམ་མེར་འདུག་པ་མཐོང་བས་སྙིང་
རྗེ་སྐྱེས་ཏེ་དེ་གཉིས་དེ་ཞིག་ཏུ་བཞག་གོ །ཁོ་རང་འཁྱམས་འཁྱམས་ཏེ་སོང་བ་ན་
ཡི་དྭགས་ཀྱི་གྲོང་ཁྱེར་འཇིགས་སུ་རུང་བ་ཞིག་ཏུ་ཕྱིན་པ་སོགས་ལོ་བཅུ་གཉིས་
ཀྱི་བར་ལུས་རྟེན་དེ་ལ་དམྱལ་བར་འགྲིམས་ཏེ་སོང་སོང་བས་འཁྱགས་ལྟོག་སྐོམ་

༄༅། །གླག་བླ་བསོད་ནམས་ཆོས་འགྲུབ་ཀྱི་གསུང་།
ལའང་ཚིག་ངན་གྱིས་སྐྱོན་བརྗོད་མི་རུང་སྟེ། སྔོན་ཁྱིམ་བདག་ཅིག་ལ་ཞིང་རྨོ་བའི་
གཡོག་པོ་ཞིག་དང་གླང་གཉིས་ཡོད་པ་གཅིག་ཞིང་ནང་དུ་ཤོར་བའི་ཚེ་ཤིང་དུམ་
ཅིག་འཕངས་པ་རྭ་བཅགས་པ་ལ་ར་ཆག་ཅེས་བཏགས། ཡང་ཞིང་ལ་ཤོར་ཚེ་
ཟོར་བ་འཕངས་པས་རྔ་མ་བཅད་པ་ལ་ཆག་རྡུམ་ཆག་རྡུམ་ཞེས་འབོད་དོ། །ཁྱིམ་
བདག་དེས་གཡོག་བུ་དེ་ལ་དང་པོ་བུ་མོ་སྦྱིན་ཆད་བྱས་ནས་རྗེས་སུ་མ་བྱིན་པ་དང་།
གཡོག་པོས་ཁྱིམ་བདག་ལ་ངན་ངན་གྱིས་གླང་གཉིས་པོ་ཤིང་སྐམ་ལ་བཏགས་ཏེ་
ལྕག་གིས་གཞུས་ནས་བཞག་གོ །བསྐལ་པ་བཟང་དུས་དུད་འགྲོས་སྨྲ་ཤེས་པས་
སྨྲས་པ། སྔར་ནི་ཁྱོད་ངེད་གཉིས་ལ་ལྕག་གིས་ཀྱང་མི་བརྡེག །རྩྭ་དང་ཆུ་བླུད་
ཅིང་ཕ་མ་དང་འདྲ་བར་བྱམས་ཤིང་སྐྱོང་བ་ཡིན་ནོ། །ད་ཅིའི་ཕྱིར་འདི་ལྟར་བྱེད་
ངེད་གཉིས་ཅི་ཉེས་ཞེས་སྨྲས་སོ། །གཡོག་པོས་ཁྱེད་གཉིས་ལ་ཉེས་པ་མེད་ཀྱང་
ཁྱེད་ཅག་གི་བདག་པོ་ཁྱིམ་བདག་གིས་བདག་བསླུས་སོ་ཞེས་སྨྲས། འོ་ན་ཁྱོད་
རྒྱལ་པོ་ལ་ཇི་སྟེ་མི་ཞུ། བདག་ལ་ཆེ་གཞི་མེད་དོ། །ཁྱོད་རང་རྒྱལ་པོ་ལ་ཞུས་དང་
ངེད་ཅག་ཁྱོད་ཀྱི་དཔང་པོར་བྱའོ། །རྒྱལ་པོས་ཁྱོད་ལ་དཔང་པོ་ཨེ་ཡོད་ཟེར་ན་
གླང་རྣམས་ཡོད་ཞུས། གླང་རྣམས་ཀྱིས་དཔང་པོ་ཇི་ལྟར་འོང་ཟེར་ན། ངེད་ཅག་
བྲག་ལ་བཏགས་ནས་ཞོག་ལ། བདག་བདེན་ན་གླང་འདི་དག་གིས་རྩྭ་མི་ཟ་ཆུ་
མི་འཐུང་པར་གྱུར་ཅིག་ཅེས་བདེན་པ་གསོལ་དང་། ངེད་ཅག་གིས་རྒྱལ་པོའི་ཡིད་
མ་ཆེས་ཀྱི་བར་དུ་རྩྭ་མི་ཟ་ཆུ་མི་འཐུང་ངོ་། །གཡོག་པོས་རྒྱལ་པོ་ལ་དེ་ལྟར་ཞུས་
པས་རྒྱལ་པོས་འོ་ན་དེ་ལྟར་གྱིས་དང་བལྟའོ་ཟེར། ཆག་རྡུམ་གྱིས་ནི་རང་ལ་ཆག་
རྡུམ་ཞེས་སྐྱོན་བཏགས་པའི་འཁོན་དྲན་ཏེ་ཁོ་བོས་དཔང་པོ་མི་འདོད་དེ་ཁོ་བོ་ནི་

""" "
བུ་འདི་བདག་ཅག་ལ་བྱམས་ཤིང་ཕ་མ་དང་འདྲ་བས་བསླུ་མི་རུང་དཔང་པོར་བྱའོ་
རྒྱུsELLབཏེགས་ནས་འཛིན་འདུག་གོ །དེའི་ཚེ་ཁྱོད་ཉི་མའང་བདག་ལ་དཔང་པོར་ཡོད་
གཡོག་བུས་ཆག་རྡུམ་གྱི་སྣ་ཕུག་པ་དང་འདིས་བདག་ལ་ད་དུང་གནོད་པར་བྱེད་
པ་ལ་ལྟོས་ཞེས་སོ། །གླང་རྣམས་ཀྱིས་ཁྱོད་ལ་གནོད་པ་མ་རེད་རྒྱན་འདོགས་པ་
རེད་པས་ཁ་རོག་སྡོད་ཅིག་ཅེས་སོ། །དེ་ནས་རྒྱལ་པོའི་ཁྲིམས་ལ་གཏུགས་ཚེ་གླང་
རྣམས་ཀྱིས་དེ་ལྟར་དཔང་རྒྱབ་བྱས་པས་གཡོག་པོས་བུ་མོ་ལོན་ཏེ་རྒྱལ་བ་ཡིན་
ནོ༑ །དེས་ན་དུད་འགྲོ་ཡིན་ཡང་བྱམས་ན་ཕན་འདོགས་ཤེས། ཚིག་རྩུབ་དང་
གནོད་པ་བྱས་ན་ཚེ་འདི་ནས་གནོད་ལན་བྱེད་ཤེས། མིན་ཀྱང་སྨོན་ལམ་ལོག་
པར་འདེབས་ཤེས་པ་ཡིན་པས་ཚེ་རབས་ཀུན་ཏུ་གནོད་ལན་བསྐོར་བ་ཡིན་ནོ།།
ཡང་རི་བྲག་ཞིག་ན་ཤིང་རྟ་སྤྱོད་མཁན་ཞིག་ལ་བ་དགའ་བྱེད་དང་ས་རི་ཞེས་བྱ་
བ་གཉིས་ཡོད་པ་ལ་བེའུ་གཉིས་སྐྱེས་སོ། །དགའ་བྱེད་ཀྱི་བེའུ་ནི་རྭ་འབྲེལ་ཡིན་
པས་དགའ་བྱེད་རྭ་འབྲེལ་དང་ས་རིའི་བེའུ་ནི་ཁུ་ཡུ་ཡིན་པས་ས་རི་ཁུ་ཡུ་ཞེས་
བཏགས་སོ། །དེ་གཉིས་གླང་ཆེན་པོར་གྱུར་ཚེ་ཤིང་རྟ་བ་རྣམས་ཚོགས་ནས་གླེང་
རྣམས་བཟང་ངན་བཤད་དོ། །གླང་གཉིས་ཀྱི་བདག་པོ་དེས་ཁོ་བོའི་གླང་གཉིས་

བཟང་བར་ཁས་བླངས་ནས་གསེར་གྱི་དོང་ཙེ་ལྔ་བརྒྱ་སྐུགས་བཞག་པ་ལམ་བགྲོད་
དཀའ་བ་ནས་ཤིང་རྟ་ལ་ཁལ་ཆེན་པོ་འགེལ་ཏེ་བདའོ་ཞེས། དེ་རྣམས་དེ་ལྟར་
སྐུགས་བཙུགས་ནས་མི་དེས་གླང་གཉིས་པོ་ལ་ཤིང་རྟ་འདྲེན་བཅུག་སྟེ། དགའ་
བྱེད་རུ་འབྲེལ་སོང་། ས་རི་ཁུ་ཡུ་སོང་ཡ་ཞེས་དེད་ཀྱང་དེ་གཉིས་འགྲོ་མ་འདོད་
པ་ལ་ཁབ་ཀྱིས་བཙག་གོ །མི་གཞན་དག་གིས་ཁྱོད་ཕམ་གྱིས་གླང་མ་གསོད་
སྐུགས་བྱིན་ཅིག་ཟེར་བས་དོང་ཙེ་ལྔ་བརྒྱའི་སྐུགས་ཤོར་རོ། །མི་དེས་གླང་གཉིས་
ལ་ཆད་པ་ལྕག་མང་པོ་བརྒྱབས། ཉི་ཚན་དུ་ཤིང་སྐམ་ལ་བཏགས་སོ། །གླང་གཉིས་
ཀྱི་མིའི་སྐད་དུ་ངེད་གཉིས་ལ་འདི་ལྟར་ཆད་པ་གཅོད་དགོས་པ་ཅི་ཉེས་སོ། །མི་
དེས་ཁྱེད་གཉིས་ཤེས་བཞིན་དུ་བདག་ལ་སྐུགས་འཇལ་དུ་བཅུག་པ་དེའི་ཆད་པ་
ཡིན་ཞེས་སོ། །དེ་ནི་ཁྱོད་རང་གི་ཁའི་ཉེས་པ་ཡིན་ཏེ། ངེས་གཉིས་ཀྱི་མིང་ས་རི་
དང་དགའ་བྱེད་ཡིན་པ་ལ་ཁྱོད་ཀྱིས་རུ་འབྲེལ་དང་ཁུ་ཡུ་ཞེས་མིང་མི་སྙན་པ་བརྗོད་
པ་དེའི་ལན་ཡིན་ནོ་ཞེས་སོ། །འོན་ཀྱང་ད་ཁྱོད་ཀྱིས་ལམ་ཆེས་བགྲོད་དཀའ་བ་
ནས་ཤིང་རྟ་ལ་རྒྱབ་ཉིས་འགྱུར་ཞོག དོང་ཙེ་ཉིས་འགྱུར་གྱིས་སྐུགས་ཆུགས་ལ་
ངེས་གཉིས་ཀྱི་མིང་དྲང་པོར་བརྗོད་ནས་བདོས་དང་ཁྱོད་ལ་སྐུགས་ལོན་དུ་འཇུག་
གོ །ཞེས་སྨྲས་སོ། །དེས་དེ་ལྟར་བྱས་ནས་དགའ་བྱེད་སོང་ལ་ས་རི་སོང་ཞེས་དེད་
པ་དང་གླང་གཉིས་ཀྱི་ཤེད་ཇི་ཡོད་ཕྱུངས་ཏེ་མྱུར་དུ་ཁལ་དེ་ཐང་བདེ་བར་བསྐྱལ་
ནས་དོང་ཙེ་སྟོང་གི་སྐུགས་ལོན་པར་བྱས་སོ། །དེས་ན་མི་དང་དུད་འགྲོ་སུ་ལའང་
མིང་མི་སྙན་པ་དང་ཚིག་ངན་སྨྲ་མི་རུང་ངོ་། །འདུལ་བ་ལས། དེ་བས་ཡིད་འོང་
བརྗོད་བྱ་ཞིང་། །ཡིད་དུ་མི་འོང་ནམ་ཡང་མིན། །ཡིད་དུ་འོང་བ་བརྗོད་བྱེད་ན། །

དགེ་བར་འགྱུར་ཞིང་སྡིག་མེད་ཡིན། །ཞེས་སོ། །ཚིག་རྩུབ་དེ་སུས་སྨྲ་ཞེ་ན། ཁ་
ངན་པ་སྦྲུལ་གྱི་ལྕེ་ལྟ་བུ། ཞེ་རྩུབ་མོ། སྤྲོ་ཐུང་བ། མ་བསྡམས་པ། ངོ་ཚ་མེད་པ། མི་
གཤིས་ངན་པས་ཚིག་རྩུབ་སྨྲའོ། །མི་ལ་ལ་རང་གཤིས་ནས་ཚིག་ངན་མ་གཏོགས་
སྨྲ་མི་ཤེས་པ་ལྟ་བུ་ཡོད་ཀྱང་དེ་ཡང་ཕལ་ཆེར་རྒྱུས་མེད་སོགས་ལ་གནོད་འགྲོ་བ་
ཡིན། མི་ངན་ཕལ་ཆེར་ཞིག་གིས་ཚད་བཙུགས་ནས་གཞན་གྱི་ཞེ་འབིགས་པའི་
བར་བྱེད་པ་ཡི། །ཚིག་གི་སྟ་རེ་སྐྱེས་གྱུར་ནས། །བདག་ཉིད་གཅོད་པར་བྱེད་པར་
འགྱུར། །ཞེས་དང་། ཨོ་རྒྱན་ཆེན་པོས། མི་ངན་ཚིག་ནི་དུག་གི་སྡོང་པོ་འདྲ། །
གར་ཕོགས་ས་ན་དུམ་རེ་ཆད་དུ་འགྲོ། །ཞེས་དང་། མདོ་ལས། ཚིག་གི་དྲི་མས་
ཟིལ་ནོན་པ། །གང་ཡིན་དེ་ལ་བདེ་བ་མེད། །སེང་གེ་སྦྲུལ་ནི་མ་རུངས་ལྟར། །
ཚིག་ངན་ཅན་ལ་མཐོ་རིས་མེད། །ཅེས་སོ། །དྲིན་ལན་བསབས་པའི་མདོ་ལས།
ལྕགས་ཀྱི་འཁོར་ལོ་ཚ་བ་དག །སྤྱི་བོའི་སྟེང་དུ་རྒྱུན་འཁོར་ཡང་། །སྡུག་བསྔལ་
བར་ནི་མི་འཛིན་ཏེ། །ནམ་ཡང་ཚིག་ངན་མི་སྨྲའོ། །ཞེས་དང་། ལྕགས་ཀྱི་འཁོར་
ལོ་ཚ་བ་དག །སྤྱི་བོའི་སྟེང་དུ་རྒྱུན་འཁོར་ཡང་། །སྡུག་བསྔལ་བར་ནི་མི་སེམས་
ཏེ༑ ༑འཕགས་ལ་ཚིག་ངན་མི་སྨྲའོ། །ཞེས་གསུངས་སོ། །དེ་འདྲའི་ཉེས་དམིགས་
ལ་བསམས་ནས་ཚིག་རྩུབ་སྤངས་ན་ངན་སོང་དུ་མི་སྐྱེ་ཞིང་། ཚིག་སྙན་པ་ཐོས།
སྐྱེ་བོ་ཀུན་གྱིས་བཀུར། མཛའ་བཤེས་མང་། དོན་ཐམས་ཅད་ཤུགས་ཀྱིས་འགྲུབ།
རྒྱུ་མེད་སྤྲང་པོར་གྱུར་ཀྱང་སྐྱེ་བོ་ཐམས་ཅད་དེ་ལ་དགའ། ནམ་ཡང་གཤིས་ངན་

བ
་
ཚིག་རྩུབ་དག་ནི་རྣམ་སྤོང་ཞིང་། །འཇམ་པོའི་ཚིག་ཏུ་གང་སྨྲ་བ། །སྐྱེ་བོ་དེ་དག་
མཐོ་རིས་འགྲོ། །ཞེས་དང་། བརྟན་པས་ཚིག་རྩུབ་སྤང་བྱ་ཞིང་། །རྟག་ཏུ་འཇམ་
པའི་ཚིག་སྨྲོས་ཤིག །ཚིག་སྙན་མངོན་པར་དགའ་བའི་མི། །མྱ་ངན་འདས་ལ་ཉེ་
བར་གནས། །ཞེས་གསུངས་སོ། །ངག་འཆལ་ནི། གཙོ་ཆེར་མ་བརྟགས་བྱུང་རྒྱལ་
དུ་སྨྲ་བ་འབྲེལ་མེད་ཀྱི་གཏམ་སྟེ། བཅོམ་ལྡན་འདས་ཀྱིས་བརྟག་ཅིང་དཔྱད་ནས་
སྨྲའི། མ་བརྟགས་མ་དཔྱད་པར་ནི་མ་ཡིན་ནོ། །ཞེས་གསུངས་པ་ལྟར། གཏམ་
ཕྱི་ཚིག་མི་འབྲེལ་བར་འཆལ་གཏམ་དུ་འགྱུར་ལ། མི་མང་པོའི་ནང་ལྟ་བུ་ལ་བརྟག་
དཔྱད་མེད་པར་ཁ་ལ་ཅི་བབ་བཤད་ན་ཕོག་ཐུག་མང་པོ་རེད་འགྲོ་བས་ངག་འཆལ་
དང་ཚིག་རྩུབ་གཉིས་གར་འགྱུར་ཏེ། ཁ་ཡིས་མི་གཏམ་བཤད་ན། མིག་གིས་མི་
ངོ་བརྟག་དགོས་ཟེར་བའི་དཔེ་ཡིན་ནོ། །ཆོས་ཉན་སྐབས་ལོག་གཏམ་སྨྲ་བ་དང༌།
འདུན་སྤྱི་བཅའ་དང་རྣལ་འབྱོར་རང་བཅའ་ལྷོད་པ་ལ་ལ་ནི་ཆོ་ག་འདོན་བཞིན་
པའི་སྐབས་ཡིན་ནའང་ཁ་མང་པོ་རེས་གོང་འོག་གི་གྲལ་རོགས་ཚོ་ལ་གུ་ཚུགས་
དང་གློ་བརྡུང་བྱས་ཏེ་མགོ་མཉམ་དུ་གཤིབས་ནས་ལོག་གཏམ་སྨྲ་བ་དང་། བསྙེན་
ཐོག་ཏུ་སླེབས་པ་དང་སྣ་ར་ལོང་ནག་ཙམ་རེ་བླངས་ཏེ་སྣ་དུད་འཐེན་ཇ་འཐུང་ཁ་
བརྡ་སྣ་ཚོགས་བྱེད། བསྙེན་པ་ཐར་ཐོར་རེ་མི་གཏམ་དང་བསྲེ་ཇ་དང་མཉམ་འཐུང་
བྱེད་པ་ལྟ་བུ་ནི་ཆོས་སྤོང་གི་ལས་དང་འདྲ་བའི་ཉེས་པ་ཆེའོ། །གཞན་ཡང་། སྒྲུང་
དང་རྒྱལ་རབས། དམག་ཇག་ཚོང་གསུམ་གྱི་ལོ་རབས། བུད་མེད་དང་རྒྱུ་ནོར་

བཟང་ངན་གྱི་ལོ་རབས། གནའ་རབས་དང་ད་ཐེང་ཕུ་མདའ་ལུང་ཤོད་ཀྱི་གཏམ་
སོགས་དོན་མེད་ཀྱི་གཏམ་སྣ་ཚོགས་ཅོལ་གླེང་བྱེད་པ་དང་། དེ་ཡང་ཁ་བདག་མེད་
Tཙ་ཆགས་སྡང་གི་རྣམ་རྟོག་སློང་བ་དང་། རང་གཞན་གྱི་ཁ་འདོན་དགེ་སྦྱོར་བཅགས་
པས་ཉེས་པ་ཆེའོ། །ངོ་ཚ་མེད་པ་ལེ་ལོ་ཅན་བག་མེད་ཆགས་སྡང་ཆེ་བ། ནེ་ཙོ་ལྟ་
བུ་གཏམ་ལ་དགའ་བ། ངག་དང་སེམས་ལས་སུ་མ་རུངས་བ་རྣམས་ཀྱིས་ངག་
འཆལ་སྨྲ་བ་ཡིན། དེ་འདྲ་དང་འགྲོགས་ན་དགེ་རྩ་བཅགས་ནས་ངན་སོང་དུ་འཁྲིད་
པ་ཡིན་ནོ། །སྤྱོད་འཇུག་ལས། བྱིས་དང་འགྲོགས་ན་བྱིས་པ་ལས། །བདག་བསྟོད་
གཞན་ལ་སྨོད་པ་དང་། །འཁོར་བར་དགའ་བའི་གཏམ་ལ་སོགས། །མི་དགེ་ཅིས་
ཀྱང་ངེས་པར་འབྱུང་། །ཞེས་སོ། །གཏམ་ཐམས་ཅད་འདོད་པའི་ཕྱོགས་ཞེས་པས།
ངག་འཆལ་འདི་ཕལ་ཆེར་རང་བསྟོད་གཞན་སྨོད་ཤ་སྟག་ཡིན་ཞིང་ངག་འཁྱལ་སྨྲ་
བ་ལ་དགའ་བའི་གང་ཟག་ནི་ཆགས་སྡང་ཆེ་བ་དང་ལེ་ལོ་ཆེ་བ་སོགས་མི་དགེ་བ་
མང་པོ་འཕེལ་བ་ཡིན། མདོ་དཀོན་མཆོག་བརྩེགས་པ་ལས་ཀྱང་ངག་འཆལ་སྨྲ་
བའི་གང་ཟག་ལ་ཉེས་པ་ཤིན་ཏུ་མང་པོ་གསུངས། ཨོ་རྒྱན་ཆེན་པོས་ཀྱང་ཟླ་བ་
དགའ། ཞེས་གསུངས་སོ། །་
དེས་ན་ངག་འཁྱལ་འདི་ཡང་ཆགས་སྡང་རྨོངས་གསུམ་ལ་བརྟེན་ནས་བྱུང་བ་
ཡིན་པསརྣམ་སྨིན་ངན་སོང་གསུམ་དུ་སྐྱེ་ཞིང་། མིར་སྐྱེས་ཀྱང་སྐྱེ་བོ་ཀུན་མི་དགའ།
སྨྱོན་པ་ལྟ་བུ་ཁ་མང་པོ་སེམས་འཚུབ་པོ་ཅན་དུ་འགྱུར། སུས་ཀྱང་དེའི་ཚིག་ལ་

༄༅། །གླག་བླ་བསོད་ནམས་ཆོས་འགྲུབ་ཀྱི་གསུང་།
བཟུང་འོས་མེད་པར་འགྱུར། ཚེ་རབས་ཀུན་ཏུ་ངག་འཁྱལ་སྨྲ་བ་ལ་དགའ་བར་
འགྱུར་རོ། །ངག་འཁྱལ་སྤངས་ན་ཚེ་རབས་ཀུན་ཏུ་རིགས་བཙུན་པར་སྐྱེ། ཀུན་
གྱིས་བཀུར། ཚིག་སྔ་ཕྱི་འབྲེལ་ཞིང་ངག་ལ་སྐྱོན་མི་འབྱུང་། ཆོས་དང་མི་འགལ་
བའི་གཏམ་ལ་མཁས་པ་དང་། སྐྱེ་བོ་ཀུན་གྱི་ཡིད་ཚིམ་པའི་ཚིག་སྦྲང་རྩི་ལྟ་བུ་
ཐོབ་པ་སོགས་བསམ་གྱིས་མི་ཁྱབ་པ་ཡོད་དོ། །མདོ་ལས་ཀྱང་། དོན་མེད་གནས་
དང་ལྡན་པ་ཡི། །ཀྱལ་བའི་ཚིག་རྣམས་རབ་སྤོང་ཞིང་། །གང་ཡང་དུས་སུ་ཆོས་
སྨྲ་བ། །སྐྱེ་བོ་དེ་དག་མཐོ་རིས་འགྲོ། །ཞེས་གསུངས་སོ། །དེ་ལྟར་ངག་གི་སྒོ་ནས་
བསགས་པའི་ལས་རྫུན་དང་ཕྲ་མ་ཚིག་རྩུབ་ངག་འཁྱལ་ཏེ་མི་དགེ་བ་བཞི་པོ་དེ་
སྙིང་ནས་མཐོལ་ལོ་བཤགས་སོ། །ཞེས་སོ། །ཡིད་ཀྱི་གསུམ་ལས་བརྣབ་སེམས་
ནི༑ གཞན་ཕྱུག་པོའི་ནོར། བཙན་པོའི་ཐོབ །དཔའ་བོའི་སྟོབས། མཁས་པའི་
ཁ༣ མཛེས་པའི་གཟུགས་སོགས་ཅི་དང་ཅི་ལའང་ཧེབ་ལངས་ཏེ་དེ་དང་དེ་ལོན་
ཐབས་ཤིག་ཅི་དྲག་དེ་ང་ལ་ཡོད་ན་ཨོཾ་སྙམ་པ་དེ་ཡིན། ཉེས་དམིགས་ཆེ་བ་བླ་མ་
གྲྭ་ཚང་གི་རྒྱུ་ནོར་ལ་རྔམས་པ་ནི་ཤིན་ཏུ་ཐུ་སྟེ། དགོན་སྡེ་གྲྭ་མང་སྤྱི་ཁ་ན་ཐུན་མོང་
གི་རྒྱུ་རྫས་ཡོད་པ་ལ་ཚོང་པ་སོགས་ཕལ་ཆེ་བས་ཁེ་ཐོབ་འདོད་ཀྱིས་བརྣབ་སེམས་
བྱེད་པ་ཡིན། འདིའི་ཉེས་དམིགས་གོང་དུ་དགེ་འདུན་དཀོར་ཕྲོག་གི་མ་བྱིན་ལེན་
གྱི་སྐབས་སུ་བཤད་པ་ལྟར་རོ། །བླ་མ་རྣམས་ཀྱི་ཕྱག་ན་བསྔོ་རྟེན་ནོམ་པ་རྟ་ནོར་
སོགས་ལའང་ཐམས་ཅད་ཀྱིས་ཁེ་མོའི་སྒོ་ནས་ཉོ་རྒྱུ་ཨེ་རྙེད་ཀྱི་བརྣབ་སེམས་བྱེད་
པའང་ཉེས་པ་ཆེ་ཞིང་། ཅུང་ཟད་ཅིག་ཁེ་བླངས་ནའང་དུག་འཐུང་པ་དང་འདྲའོ།།
ཨོ་རྒྱན་ཆེན་པོས། བླ་མའི་ནོར་རྫ་ས་ཧ་ལའི་དུག །ཁོང་དུ་སོང་ན་འཆི་བ་ཡིན།།

ཞེས་སོགས་གསུངས་སོ། །ཐ་ནའང་གཞན་ཞིག་ལ་སྐུ་འདྲ་དང་བཅའ་ལག་སྤུས་
གཙང་ཞིག་ཡོད་པ་མཐོང་ན། དེ་ལག་ཏུ་བླངས་ནས་མགོ་ལྟ་མཇུག་ཉུལ་བྱེད་ཡང་
ནས་ཡང་དུ་བལྟས་པ་ན་སེམས་ལ་ཧེབ་ལངས་ཏེ། ཨེ་མ་འདི་དང་འདི་འདྲ་བ་
ང་ལ་ཡོད་ན་ཤེ་སྙམ་པ་དང་། ངོ་ཚ་མེད་པ། འདོད་ཆེན་ཆོག་ཤེས་མེད་པ། ཁྱི་
པས་བསླངས་པ་ཡིན་ཡང་དགྲའི་རྒྱུ་ནོར་ལ་རློམ་པ་ལྟ་བུ་ཞེ་སྡང་གིས་བསླངས་
པའང་ཡོད། བརྣབ་སེམས་ལ་བརྟེན་ནས་གནོད་སེམས་སྲོག་གཅོད་མ་བྱིན་ལེན་
སོགས་ཀྱང་འབྱུང་ངོ་། །རྣམ་སྨིན་ངན་སོང་གསུམ་དང་གལ་ཏེ་མི་ལུས་ཐོབ་ཀྱང་།
མདོག་ངན་ཉམ་ཆུང་། ལོངས་སྤྱོད་ཡོད་པའང་བརླག་སླ་བ་དང་། འདོད་པས་
འོང་བ་བཀག་པ་ཡིན་པས་ཡིད་ལ་རེ་བ་གཅིག་ཀྱང་མི་འགྲུབ། ཡུལ་ངན་པར་སྐྱེ།
རྟག་ཏུ་བརྣབ་སེམས་ཅན་དུ་འགྱུར་རོ། །ཁྱད་པར་བསོད་ནམས་ཅན་གྱི་འབྱོར་བ་
ལ་བརྣབ་སེམས་བྱེད་ཅིང་དེ་ལ་བརྟེན་ནས་གནོད་སེམས་སྐྱེས་ན་སྔོན་རྒྱལ་པོ་སྤྱི་
བོ་སྐྱེས་ཞེས་བྱ་བས་ལྷའི་དབང་པོ་བརྒྱ་བྱིན་གྱི་གདན་ཕྱེད་ལ་དབང་ཐོབ་ནས།
སླར་ཡང་ཐམས་ཅད་བདག་གིར་བྱའོ་སྙམ་པས་ལྷའི་དཔལ་དེ་ལས་ཉམས་པ་
སེམས་བྱེད་པས་ནི་རང་ནོར་ཡང་རྒུད་ཅིང་བརླག་པའང་ཡོད་དེ། སྔོན་ཝ་ཞིག་
གིས་ཆུ་འགྲམ་ཞིག་ཏུ་ཤ་ལིང་མ་ཞིག་ཟོས་པ་དང་ཆུ་ནང་ན་ཉ་རྒྱུག་པ་མཐོང་ནས་
དེ་བཟའོ་སྙམ་སྟེ་ཤ་བཞག་ནས་རྒྱུག་པས་ཉ་ནི་ཆུ་གཏིང་དུ་བྲོས། ཤ་དེ་ཁྭ་ཏས་

བསགས་པའི་དབང་སྡུད་ཅིག་མེད་ན་སེམས་ལ་ཤར་ཚད་མིག་གིས་མཐོང་ཚད་
ལ་ཉེར་ལེན་བྱས་པས་ཅི་ཕན། མིག་ནི་བསོད་ཆེན་ཡིན་པས་མི་རིག་པ་མེད།
སེམས་ནི་འགོང་པོ་དང་འདྲ་བས་རློམ་སེམས་ཀྱིས་གདུང་། ལག་ནི་བསོད་ཟད་
ཡིན་པས་ཅི་ཡང་ཐོབ་པ་མེད་དོ། །དེས་ན་རང་ལ་ཆེ་ཆུང་ཇི་ཡོད་དེས་ཆོག་ཤེས་
བྱེད་ནས་བརྣབ་སེམས་མེད་པར་གནས་པའི་མི་ནི་ལུས་ལ་འབྱོར་བ་ཆེན་པོ་མེད་
པས་སྤྲང་པོ་དང་འདྲ་ཡང་སེམས་ནི་ཕྱུག་པོ་ཡིན་ཅིང་། སེམས་ལ་ཆོག་ཤེས་མེད་
པར་བརྣབ་སེམས་ཅན་ནི་ལུས་ལ་རྒྱུ་ཡོད་པས་ཕྱུག་པོ་ཡིན་ཡང་སེམས་ནི་སྲུང་
པོ་ཡིན་ནོ། །བཤེས་སྤྲིང་ལས། ནོར་རྣམས་ཀུན་གྱི་ནང་ནས་ཆོག་ཤེས་པ། །
རབ་མཆོག་ལགས་པ་ལྷ་མིའི་སྟོན་པས་གསུངས། །ཀུན་ཏུ་ཆོག་ཤེས་མཛོད་ཅིག་
ཆོག་མཁྱེན་ན། །ནོར་མི་བདོག་ཀྱང་ཡང་དག་འབྱོར་ལྡན་ལགས། །ཞེས་སོ། །
དེ་ལྟར་བརྣབ་སེམས་ནི་ཉེས་དམིགས་ཤིན་ཏུ་ཆེ་བས་དེ་སྤངས་ན་མིར་སྐྱེས་ཚེ་
ནོར་རྫས་འབྱོར་ཞིང་བརྟན་ལ་སུས་ཀྱང་དེ་ལ་འཕྲོག་སེམས་ཙམ་ཡང་མི་སྐྱེའོ།།
ལྷ་ཡུལ་དུ་སྐྱེས་ནས་ལྷ་གཞན་དང་མི་འདྲ་བའི་ཕྱུག་པོར་སྐྱེའོ། །མདོ་ལས། གྲོང་
ངམ་འོན་ཏེ་དགོན་པ་ན། །གཞན་གྱིས་བདག་གིར་བྱས་པ་ལ། །དེ་ལ་ཆགས་
སེམས་གང་མེད་པ། །སྐྱེ་བོ་དེ་དག་མཐོ་རིས་འགྲོ། །ཞེས་གསུངས་སོ། །གནོད་
སེམས་ནི། རང་གི་མི་བཟང་སའི་དགྲ་དང་། དག་མིན་ཀྱང་ཁ་རོག་ཞེ་གནག་
པའི་དབང་གིས། གཞན་རྒྱུ་ནོར་ལོངས་སྤྱོད་ཐོབ་མངའ་ཐང་། གཏམ་སྙན་གྲགས་
སོགས་ཡོད་པ་ལ་རང་མི་བཟོད་པའི་ཕྲག་དོག་སྐྱེས་ནས་འདི་ལ་གནོད་ཅིག་ཐུབ་
ན་ཤེ འདི་ལ་མི་འདོད་པ་ཞིག་བྱུང་ན་ཤེ་སྙམ་པའི་བསམ་པ་ངན་པ་འཆང་བ་དེ་

༄༅། །རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད།
ཡིན་ནོ། །ཐུ་ཤོས་སངས་རྒྱས་བྱང་སེམས་ལྟ་བུ་ཡུལ་ཁྱད་པར་ཅན་དང་། རང་གི་
བླ་མ་དང་ཕ་མ་སོགས་ལ་ཞེ་ནག་འཆང་བ་དང་། ཐ་ནའང་དུད་འགྲོ་ཡན་ཆད་ལ་
ཞེ་ནག་འཆང་ན་ཉེས་དམིགས་ཆེའོ། །ཁྱད་པར་དུ་གསང་སྔགས་རྡོ་རྗེ་ཐེག་པའི་
མངོན་སྤྱོད་ཟབ་མོའི་དོན་མི་ཤེས་པར་རང་དང་ཡོན་བདག་སོགས་ལ་གནོད་པའི་
དགྲ་བགེགས་ལྟ་བུ་ལ་རྒྱུ་ཡི་ཀུན་སློང་སྙིང་རྗེ་སྐད་ཅིག་མ་ཙམ་ཡང་མི་སྐྱེད་པར་
དང་པོ་ནས་ཨེ་སོད་ཀྱི་རེ་བས་སྡང་སེམས་དང་གནོད་སེམས་ཁོ་ན་བྱེད་པའང་
སྔགས་ཀྱི་བསྒྲལ་ལས་ཞེས་མིང་དཀར་པོ་ཞིག་བཏགས་པ་ཙམ་ལས་དོན་དུ་བསམ་
ངན་དང་ཚིག་རྩུབ་ཁོ་ན་ཡིན་ནོ། །དེས་ན་ངོ་ཚ་མེད་པ། འཁུ་མཁྲིག་ཅན། ཁོང་
རུབ་པ། མུན་ནག་སྙིང་ལ་གནས་པ། བསམ་ངན་གྱི་དུག་ཆུས་སྙིང་གང་བ་རྣམས་
ཀྱིས་གནོད་སེམས་བྱེད་པ་ཡིན་ནོ། །བསམ་པ་དུག་གསུམ་གྱིས་སློང་བ་ཡོད་ཅིང་
གཙོ་ཆེར་ཞེ་སྡང་ལས་བྱུང་བ་ཡིན། རྣམ་སྨིན་གྱི་འབྲས་བུ་ངན་སོང་གསུམ་ནི་
བཤད་མ་དགོས། གལ་ཏེ་མི་ལུས་ཙམ་ཐོབ་ཀྱང་མདོག་ངན་གླེན་པ། རྟག་ཏུ་ལུས་
སེམས་ལ་སྡུག་བསྔལ་སྣ་ཚོགས་ཀྱིས་མནར་བ། སྐྱེ་བོ་ཀུན་གྱིས་སྡང་བ་དང་། ས་
སྟོང་འཇིགས་པ་ཅན་དང་། ཀླ་ཀློའི་ཡུལ་དང་རྟག་ཏུ་འཐབ་རྩོད་བྱེད་པའི་ཡུལ་
དུ་སྐྱེ། རྟག་ཏུ་རྦབ་གྲིས་འཆི། ཚེ་རབས་ཀུན་ཏུ་གནོད་སེམས་ཁོ་ན་མ་གཏོགས་
བྱམས་སེམས་སྐྱེ་བའི་སྐལ་བ་མེད་དོ། །ལར་ཕ་རོལ་པོ་རང་ལ་རྐྱེན་གེགས་ཤིག་
མེད་ན་རང་གིས་བསམ་ངན་དེས་ནི་ཅི་ཡང་མི་ཐུབ་པའི་སྟེང་རང་གི་བསོད་ནམས་
འཛད་པ་ཡིན། གལ་ཏེ་མཐུ་ངན་སྔགས་སོགས་ཀྱིས་རྦད་བསྡད་ན་ཕ་རོལ་པོ་
བསོད་ཟད་རེ་དང་ཕྲད་ན་ཐུབ་ཤས་ཀྱང་ཆེ་མོད། གཞན་ཐུབ་པ་དང་རང་བརླག་

༄༅། །གླག་བླ་བསོད་ནམས་ཆོས་འགྲུབ་ཀྱི་གསུང་།
པ་ཙམ་ལས་ཁེ་ཅུང་ཟད་མེད་དེ། ཚེ་འདི་ལ་ཡང་གནོད་ཅིང་ཕྱི་མའི་ཐར་ལམ་
བརླག་པ་ཡིན་ནོ། །སྤྱོད་འཇུག་ལས། གལ་ཏེ་དགྲ་ཞིག་མི་དགའ་ནའང་། །དེ་
ལ་ཁྱོད་དགར་ཅི་ཞིག་ཡོད། །ཁྱོད་ཀྱི་ཡིད་སྨོན་ཙམ་གྱིས་ནི། །དེ་ལ་གནོད་པའི་
རྒྱུར་མི་འགྱུར། །ཞེས་སོ། །མི་ལ་ལ་ཞིག་ནི་རང་གི་དགྲ་ལྟ་བུ་ལའང་ཁ་ལག་གིས་
ནི་ཅི་ཡང་མི་ཐུབ་པར། སེམས་ཀྱིས་ནི་ཕ་རོལ་པོའི་མི་རྒྱུ་ཟོག་གསུམ་ཐམས་ཅད་
བརླག་སོང་ན་སྙམ་པའི་སྙིང་ནག་བྱེད་ཀྱང་། ཕ་རོལ་པོ་ལ་ནི་ཤིག་གིས་ཟ་བ་
ཙམ་ཡང་མི་ཐུབ་རང་ནི་དམྱལ་བར་འགྲོ་བ་ཡིན་ནོ། །ལ་ལ་ཞིག་ནི་དགྲ་མིན་ཡང་
ཐམས་ཅད་ལ་ཁ་དཀར་པོ་འོ་མ་ལྟ་བུ་ཞིག་བྱེད་སྙིང་ནག་པོ་སྣག་ཚའི་བུམ་པ་ལྟ་
བུས་སུ་ལའང་གནོད་སེམས་བྱེད་འདུག་པ་དམྱལ་བའི་གཏིང་རྡོ་འདྲེའི་རིགས་ཅན་
ཡང་ཡོད་དོ། །རང་གིས་བསམ་ངན་འཆང་བའི་དགྲ་དེ་ལ་མི་འདོད་པ་ཞིག་བྱུང་
ནང་རེ་དགའ། དེ་ལ་སངས་རྒྱས་བདེན་པ་རྒྱུག་ང་བསམ་པ་བདེ། ཁོ་ལ་དེ་དགོས།
ཞེས་ཡི་རང་བྱེད་པ་ནི་སངས་རྒྱུས་བདེན་པ་རང་ལ་བརྒྱུགས་ཏེ། ཕ་རོལ་པོ་ལ་
མི་འདོད་པ་བྱུང་བ་དེ་རང་གིས་དངོས་སུ་བྱས་པ་དང་འདྲ་ཞིང་། གནོད་སེམས་
དམྱལ་བའི་ཕོ་ཉ་ཡིན། །ཞེས་གསུངས་པས། ཤི་མ་ཐག་ཏུ་དམྱལ་བའི་གནས་
སུ་རྡོ་འཕང་བ་བཞིན་སོང་ནས་དམྱལ་ཟངས་ནང་དུ་བཙོ་བའི་ཚེ་རེ་དགའ་ན་དེ་
དུས་དགའ། བསམ་པ་བདེ་ན་དེ་དུས་བདེའོ། །སྤྱོད་འཇུག་ལས། ཁྱོད་ཀྱིས་འདོད་
པའི་སྡུག་བསྔལ་དེ། །གྲུབ་ནའང་ཁྱོད་དགར་ཅི་ཞིག་ཡོད། །གལ་ཏེ་འཚེང་བར་
འགྱུར་ཞེ་ན། །དེ་ལས་ཕུང་བ་གཞན་ཅི་ཡོད། །ཅེས་སོ། །
གནའ་རི་ཁྲོད་ཅིག་ན་བླ་མ་དཔོན་གཡོག་གཉིས་ཡོད་པ་ལ་མི་མཛའ་བའི་བླ་

༄༅། །རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད།
མ་ཞིག་ཡོད། ནམ་ཞིག་བླ་མ་དེས་གྲྭ་པ་དེ་ལ་དེ་རིང་ནི་ཇ་བཟང་པོ་ཞིག་སྐོལ་
དང་གཏམ་སྙན་ཐོས་སོ་ཞེས་སྨྲས། གྲྭ་པས་ཅི་ཞིག་གསན་ལགས་དྲིས། ངེད་
གཉིས་ཀྱི་མི་དགའ་བའི་བླ་མ་ཆེ་གེ་མོ་ལ་ནི་ནག་མོ་ཡོད་འདུག་ཟེར་ཨ། ཨ་ཁ།
བླ་མ་ལགས། དེ་ལ་དགའ་རྒྱུ་ཅི་ཡོད། ངས་ནི་ཁྱེད་ལ་ཞལ་གཟིགས་ལུང་བསྟན་
འདྲ་ཞིག་བྱུང་ངམ་སྙམ་ཞེས་སྨྲས་སོ། །དེ་ཕ་དམ་པས་གསན་ནས་བླ་མ་གཅིག་
པོས་ཉེས་པ་བྱས་པ་བས་གཅིག་པོས་དགའ་བར་བྱས་པའི་ཉེས་པ་ཆེ་གསུངས་
སྐད་དོ། །བསམ་ངན་མཚོན་ཆ་རང་ལ་འཁོར་ཟེར་བ་ཡིན་པས། མི་ཞིག་གིས་
གཞན་གསོད་བྱེད་ཀྱི་དུག་སྦྱོར་འཆང་བ་རང་གི་ཁར་སོང་ནས་ཤི་སྐད་དང་། རྒད་
པོ་ཕ་བུ་གཉིས་ཡོད་པའི་ཕ་རྒན་ཉལ་ཡོད་པ་ན། རྒད་པོ་ཀླད་རྒག་ཡིན་པ་ལ་
སྦྲང་བུ་ཞིག་གིས་ཟོས་པ་དང་། བུས་བདག་གི་ཕ་རྒན་མ་ཤི་གོང་ནས་འདིས་ཇི་
སྟེ་ཟ། འདི་གསད་དོ་སྙམ་ནས་ཤིང་ལེབ་ཞིག་འཕངས་པས་སྦྲང་བུ་ཇི་སོད་ཕ་
རྒན་གྱི་ཀླད་པ་བཅོམ་ནས་ཤིའོ། །ཡང་སྔོན་མཉན་ཡོད་དུ་ཁྱིམ་བདག་རྣམས་
ཀྱིས་དགེ་འདུན་ལ་བསོད་སྙོམས་ཕུལ་ཚེ་དང་པོ་དགེ་འདུན་ལ་དྲངས་ནས་སླར་
སྤྲང་པོ་རྣམས་ལ་སྦྱིན་པ་ཡིན་ལ། དེ་དུས་ཞིག་ན་རྒྱལ་བུ་སྤྲང་ཕྲུག་ཞིག་དང་།
བྲམ་ཟེའི་བུ་སྤུང་ཕྲུག་གཉིས་སློང་མོར་རྒྱུ་བ་ལ་བྲམ་ཟེའི་ཁྱེའུ་དེས་དུས་མ་ཤེས་
པས་དང་པོར་སོང་ནས་སློང་བ་དང་ཅི་ཡང་མ་ཐོབ། རྒྱལ་བུ་སྤྲང་ཕྲུག་དེས་ཕྱིས་
སློང་བ་དང་མང་པོ་ཐོབ་བོ། རྒྱལ་བུས་བྲམ་ཟེའི་བུ་ལ་ཁྱོད་སློང་མོ་ཨེ་རྙེད་ཅེས་
དྲིས། དེས་སློང་མོ་མ་ཐོབ་པས་ཚིག་པ་ཟོས་ཏེ་ང་ལ་དབང་ཞིག་ཡོད་ན་དགེ་སློང་
དེ་ཐམས་ཅད་ཀྱི་མགོ་དྲུང་ནས་བཅད་པར་བྱའོ་ཞེས་ངན་སེམས་སྐྱེས་སོ། །རྒྱལ་

བུས་སྨྲས་པ། ང་ལ་དབང་ཞིག་ཡོད་ན་ཉིན་རེ་བཞིན་སངས་རྒྱས་འཁོར་དང་
བཅས་པ་ལ་ཞལ་ཟས་རོ་བརྒྱ་དང་ལྡན་པའི་བསོད་སྙོམས་འབུལ་བར་བྱའོ་ཞེས་
དགེ་སེམས་སྐྱེས་སོ། །དེ་གཉིས་དེ་སྐད་སྨྲས་ཏེ་ཕན་ཚུན་ཤིང་དྲུང་རེ་ལ་སོང་ནས་
གཉིད་ལོག་གོ །ག་ཤེད་ནས་ཤིང་རྟ་འཁྱམས་པོ་ཞིག་འདྲིལ་བྱུང་བས་བྲམ་ཟེའི་
ཁྱེའུའི་སྐེ་ལ་ཐོག་སྟེ་མགོ་དྲུང་ནས་བཅད་དེ་གནོད་སེམས་ཀྱི་འབྲས་བུ་འཕྲལ་དུ་
སྨིན་ནས་ཤིའོ། །དེའི་ཚེ་མཉན་ཡོད་ཀྱི་ཚོང་དཔོན་ཆེན་པོ་ཞིག་ཤི་ནས་དེ་ལ་བུ་
མེད་པས་ཁྱིམ་པ་རྣམས་གྲོས་བྱས་ཏེ་བསོད་ནམས་ཆེན་པོ་ཅན་སུ་ཡོད་ཀྱང་ཚོང་
དཔོན་གྱི་ཁྱིམ་དུ་བཞག་པར་བྱའོ་ཞེས་བཙལ་བ་དང་། རྒྱལ་བུ་སྤྲང་ཕྲུག་དེ་ཤིང་
དྲུང་དེར་ཉལ་ཡོད་པ་ལ། ཤིང་ཐམས་ཅད་ཀྱི་གྲིབ་མ་གཞན་དུ་མོལ་ཡང་ཤིང་
དེའི་གྲིབ་མ་ནི་རྒྱལ་བུའི་སྟེང་ནས་མ་ཡོལ་བར་མཐོང་ནས། དེ་དག་གིས་དེ་བསོད་
ནམས་ཆེན་པོ་ཞིག་ཡིན་པར་ཤེས་ཏེ་ཚོང་དཔོན་དུ་བསྐོས་པ་ཡིན་ནོ། །དེས་སངས་
རྒྱས་འཁོར་དང་བཅས་པ་ལ་བསོད་སྙོམས་ཕུལ་ཆོས་ཞུས་ཐར་པ་ཐོབ་པས་རང་
གི་བསམ་པ་བཟང་པོའི་འབྲས་བུ་འཕྲལ་དུ་སྨིན་ནོ། །དེས་ན་དགེ་མི་དགེ་ཐམས་
ཅད་གཙོ་བོ་སེམས་འདི་སྟོབས་ཆེ་བས་བསམ་ངན་སློངས་ལ་བྱམས་སེམས་བསམ་
པ་བཟང་པོ་སྐྱེད་དགོས་མ་གཏོགས་བསམ་པ་ངན་པ་ནི་བདེ་བ་ཅན་དུ་ཕར་ཞོག་
མཐོ་རིས་ཀྱང་མི་འཐོབ་སྟེ། སྤྱོད་འཇུག་ལས། གང་ཞིག་དེ་འདྲའི་རྒྱལ་སྲས་སྦྱིན་
བདག་ལ། །གལ་ཏེ་ངན་སེམས་སྐྱེད་པར་བྱེད་པ་དེ། །ངན་སེམས་བསྐྱེད་པའི་
གྲངས་བཞིན་བསྐལ་བར་ནི། །དམྱལ་བར་གནས་པར་འགྱུར་ཞེས་ཐུབ་པས་
གསུངས། །ཞེས་དང་། ལྕགས་བསྲེགས་ས་གཞི་སུ་ཡིས་བྱས། །མེ་ཚོགས་དེ་

༄༅། །རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད།
དག་ཅི་ལས་བྱུང༌། །དེ་འདྲ་དེ་དག་ཐམས་ཅད་ཀུན། །སྡིག་སེམས་ཡིན་པར་ཐུབ་
པས་གསུངས། །ཞེས་དང་། དྲན་པ་ཉེར་བཞག་ལས། སེམས་ནི་དགྲ་ནང་དགྲ་
ཆེན་ཏེ། །སེམས་ལས་གཞན་པའི་དགྲ་མེད་དོ། །གཙུབ་ཤིང་རང་གིས་རང་སྲེག་
ལྟར། །སེམས་ནི་རང་གི་སེམས་ཀྱིས་སྲེག །ཞེས་སོགས་གསུངས་སོ། །དེས་ན་
དམྱལ་བ་ལྕགས་བསྲེགས་ཀྱི་ས་གཞི་ཡན་ཆད་གནོད་སེམས་ལས་བྱུང་བ་ཡིན་
པས་རྣམ་པ་ཀུན་ཏུ་གནོད་སེམས་སྤང་དགོས། གནོད་སེམས་སྤངས་ན། ཚེ་འདི་
ལའང་བདེ་ཞིང་འབྱོར་བ་དང་། སུས་ཀྱང་འཇིགས་པ་མེད། ཀུན་གྱིས་ཡིད་དུ་
འོང་། ཡིད་ལ་མི་དགའ་བ་ནམ་ཡང་མི་འབྱུང་སྟེ། །ཚོམས་ལས། གནོད་སེམས་
ཅན་གྱི་མི་ནང་ནས། །གནོད་སེམས་མེད་པར་གནས་པ་དང་། །གནོད་སེམས་
ཅན་ནང་གནོད་མེད་པ། །ཀྱེ་མ་ཧོ་ཤིན་ཏུ་བདེ་བར་འཚོ་ཞེས་དང༌། །གང་ལ་
གནོད་པའི་སེམས་མེད་ཅིང་། །སེམས་ཅན་ཀུན་ལ་བརྩེ་བ་དང་། །སྲོག་ཆགས་
ཀུན་ལ་བྱམས་བྱེད་པ། །དེ་ལ་ནམ་ཡང་འཁོན་མི་འབྱུང་། །ཞེས་སོ། །ཤི་ནས་
ལྷའི་དཔལ་ཆེན་པོའང་མྱོང་བ་ཡིན་ཏེ། མདོ་ལས། བྱམས་པའི་སེམས་ཀྱིས་མི་
འཚེ་ཞིང་། །གནོད་པར་སེམས་པ་མེད་པ་ཡིས། །སྐྱེ་བོ་ཀུན་ལ་མི་གནོད་པ། །
སྐྱེ་བོ་དེ་དག་མཐོ་རིས་འགྲོ། །ཞེས་གསུངས་སོ། །ལོག་པར་ལྟ་བ་ནི། ཡང་དག་
པའི་གནས་ལ་ཕྱིན་ཅི་ལོག་ཏུ་ལྟ་བ་སྟེ། དེ་ཡང་ལོག་ལྟ་ཆེན་པོ་ནི། ལས་རྒྱུ་འབྲས་
མི་བདེན། ཚེ་སྔ་ཕྱི་མེད། དཀོན་མཆོག་གསུམ་མི་བདེན། ཟེར་ནས་དགེ་སྡིག་
མཉམ་པར་ལྟ་བའམ། གོ་ལོག་ཏུ་བཟུང་ནས་ཕ་མའི་དགེ་རྩ་སྲོག་གཅོད་པ་དང་།
དུད་འགྲོ་བསད་པའི་མཆོད་སྦྱིན་བྱེད་པ་དང་། འཚེ་བ་ཆོས་སུ་ལྟ་བ་སོགས་མཐའ་

འཁོབ་ཀླ་ཀློ་དང་མུ་སྟེགས་པའི་གྲུབ་མཐའ་འཛིན་པ་ཡིན། དེ་དང་ཕྱོགས་མཚུངས་
པའི་ཆང་འཐུང་བ་དང་སྣ་དུད་འཐེན་པ་སོགས་ལ་ཉེས་པ་ཅི་ཡོད། སྲོག་གཅོད་
པ་ལ་དེ་འདྲའི་ཉེས་པ་མེད་དོ་ཞེས་སོགས་རྒྱུ་འབྲས་ཁྱད་གསོད་བྱེད་པ་དང་། དགེ་
བ་སྣ་གཅིག་མ་བསྒྲུབས་སྡིག་པ་ཁོ་ན་བྱས་ཀྱང་ངན་སོང་ལ་ཇི་ག་འགྲོ་མི་ལུས་
ལོས་ཐོབ་བསམས་ནས་རྒྱུ་འབྲས་ལོག་པར་ལྟ་བ་དང་། དགེ་འདུན་པ་ལ་ལྷ་མེད་
ལྷ་ལ་མཐུ་ནུས་མེད་ཟེར་བ་སོགས་དཀོན་མཆོག་གི་དབུ་འཕང་སྨད་ཅིང་ལོག་
ཅན་དུ་ལྟ་བའང་ལོག་ལྟ་ཆེ་གྲས་ཡིན། སེམས་ཅན་ཐམས་ཅད་ཀྱང་རང་བཞིན་
གྱི་ངོས་ནས་སངས་རྒྱས་ཀྱི་སྙིང་པོ་ཅན་དང་ཐ་ན་རང་གི་བུ་ལ་བྱམས་སྙིང་རྗེ་ཙམ་
མེད་པ་ནི་ཁྲ་དང་སྤྱང་ཀི་ལ་ཡང་མེད་པས་རྣམ་པ་ཀུན་ཏུ་དམན་པར་ལྟ་བའང་
འདྲའོ། །ཆོས་ལ་ཆོས་མིན་ཏུ་ལྟ་བ་དང་ཆོས་མ་ཡིན་པ་ལ་ཆོས་སུ་ལྟ་བ་སོགས་
ཀྱང་ལོག་ལྟ་ཡིན་ནོ། །མི་དགེ་བཅུ་ལས་ལོག་ལྟ་ལྕི། །ཟེར་བས་རྒྱུ་འབྲས་ལ་ཡིད་
མི་ཆེས་པའི་ལོག་ལྟ་འདི་ཡོད་ཚར་ནས་བཟུང་སྟེ་ཡང་དག་པའི་ལྟ་བ་རྒྱུ་འབྲས་
ལ་ཡིད་ཆེས་མ་སྐྱེས་ཀྱི་བར་དུ་དགེ་རྩ་སྔར་ཡོད་ཐམས་ཅད་ཕྱིས་སྐྱེ་རྒྱུ་མེད་པས་
དགེ་རྩ་ཆད་པའི་གང་ཟག་གསོར་མི་རུང་བ་ཡིན་པས་ཤིན་ཏུ་ཐུའོ། །དེས་ན་ངོ་
ཚ་མེད་པ། རྨོངས་པ། མི་མཁས་པ་ཐོག་མ་མེད་པ་ནས་མི་ཁོམ་པ་དང་མཐའ་
འཁོབ་ཏུ་སྐྱེས་པ། གྲོགས་ངན་པས་བསླུས་པ། དད་པ་མེད་པ། ཐེ་ཚོམ་ཅན་
རྣམས་ཀྱིས་ལོག་ལྟ་བྱེད་པ་ཡིན་ནོ། །བསམ་པ་དུག་གསུམ་ལས་བྱུང་བ་ཡོད་ཅིང་
གཙོ་ཆེར་གཏི་མུག་ལས་བྱུང་བ་ཡིན་ཅིང་བསམ་པ་ཤུགས་ཆེ་ཆུང་གིས་རྣམ་སྨིན་
་

ངན་སོང་གསུམ་དུ་སྐྱེ་ཞིང་། ཁྱད་པར་མནར་མེད་དུ་སྐྱེས་ནས་དམྱལ་བ་གཞན་
ཐམས་ཅད་ཀྱི་སྡུག་བསྔལ་དེ་དག་འདིས་མྱོང་དགོས། ཡང་ནས་ཡང་དུ་དུད་འགྲོར་
སྐྱེ་གལ་སྲིད་མི་ལུས་ཙམ་ཐོབ་ཀྱང་མི་དགེ་བ་སྔ་མ་ཐམས་ཅད་ཀྱི་རྒྱུ་མཐུན་གྱི་
འབྲས་བུ་དེ་སྟོང་འགྱུར་དུ་བྱས་པ་དེ་ལ་འབྱུང་བ་དང༌། ཚེ་རབས་ཀུན་ཏུ་ལོག་
ལྟ་ཅན་དུ་སྐྱེ་བ་སོགས་ཉེས་དམིགས་བསམ་ལས་འདས་སོ། །
ལོག་ལྟ་ཅན་གྱི་ནི་དགེ་རྩ་དེ་ཡང་སྡུག་བསྔལ་གྱི་རྒྱུར་འགྲོ་སྟེ། འཕགས་པ་
ཀླུ་སྒྲུབ་ཀྱིས། གལ་ཏེ་མཐོ་རིས་ཐར་པ་མངོན་བཞེད་ན། །ཡང་དག་ལྟ་ལ་གོམས་
པ་ཉིད་དུ་མཛོད། །གང་ཟག་ལོག་པར་ལྟ་བས་དགེ་སྤྱད་ཀྱང་། །ཐམས་ཅད་རྣམ་
པར་སྨིན་པ་མི་བཟད་ལྡན། །ཞེས་སོ། །སྡིག་གྲོགས་ངན་པ་ལས་འབྲས་ལ་མི་
བརྩི་བ་དང་། བརྩིས་ཀྱང་ལས་འབྲས་ཀྱི་ཆོས་མི་ཤེས་པའི་གང་ཟག་ལ་བསྟེན་
ན་ལོག་ལྟ་ལ་སོགས་པའི་སྐྱོན་དེ་རང་ལའང་འབྱུང་བ་ཡིན་ཏེ། ཚོམས་ལས། མི་
ཡིས་འདི་ན་ཉ་རུལ་ལ། །ཀུ་ཤའི་གཙང་བྱེད་བཅིངས་པ་གང་། །ཀུ་ཤ་ཉིད་ཀྱང་
རུལ་འགྱུར་ལ། །སྡིག་གྲོགས་བསྟེན་པའང་དེ་བཞིན་འགྱུར། །ཞེས་སོ། །ལས་
འབྲས་ལ་ཡིད་ཆེས་ནས་སྡིག་ལ་འཛེམ་དགེ་ལ་དགའ་ཞིང་ལས་འབྲས་ཀྱི་ཆོས་ལ་
མཁས་པའི་གང་ཟག་ལ་བསྟེན་ན་རང་ཡང་ཡང་དག་པའི་ལྟ་བ་ཅན་དུ་བསྒྱུར་བ་
ཡིན་ཏེ། དེ་ལས། མི་ཡིས་རྒྱ་སྤོས་པ་ལ་ཤའི། །ལོ་མར་ཕུར་མ་བྱས་པ་གང་། །
ལོ་མ་ཉིད་ཀྱང་དྲི་ཞིམ་པ། །དམ་པ་བསྟེན་པའང་དེ་བཞིན་འགྱུར། །ཞེས་སོ། །
དེས་ན་དཀོན་བརྩེགས་ལས། ཆོས་སྨྲའི་དགེ་བཤེས་གང་ཡིན་བསྟེན་གྱིས་ལ། །
སྡིག་པའི་གྲོགས་པོ་ལན་འགའ་འང་མ་བསྟེན་ཅིག །ཚུལ་ཁྲིམས་ལྡན་དང་མང་

དུ་ཐོས་ཀྱིས་ལ། །དམ་པའི་དོན་གྱི་མུ་གཅིག་ཤེས་པར་མཛོད། །ཅེས་སོ། །ཡང་
གྲོགས་བཟང་པོ་བླ་མ་དམ་པ་རེ་བསྟེན་ཡང་སློབ་མ་ངན་པ་རྨོངས་པ་ལ་ལས། བླ་
མ་ལ་མོས་གུས་ཀྱང་མེད། གདམས་ངག་དེ་ཡང་གོ་ལོག་ཏུ་བཟུང་། སྒོམ་ལྟར་
བཅོས་ནས་ཅུང་ཟད་རེ་སྒོམ་ཁ་བྱེད་ཀྱང་རྣམ་གཡེང་དང་ལེ་ལོའི་ངང་དུ་མི་ཚེ་ཟད་
ནས་ཡོན་ཏན་ཅི་ཡང་མ་ཐོབ་པ་དང་། བླ་མ་ངན་པ་དེས་བདག་བསླུས་སོ་ཆོས་
དེ་ཡང་མ་ཟབ་བོ། །ཞེས་ལོག་ལྟ་ཞིག་གིས་ཉིང་མཚམས་སྦྱར་ནས་ངན་སོང་དུ་
འགྲོ་བ་དང་། ཁྱིམ་པ་ལྟ་བུ་ལ་ལ་ཞིག་གིས་གཏོ་དགེ་སྐུ་རིམ་ཕྱག་སྐོར་སྒྲིབ་སྦྱོང་
སོགས་ཅི་ཐུབ་རེ་བྱས་ཏེ་ཚེ་འདི་ལ་བདེ་སྐྱིད་ཅིག་འོང་འདོད་བྱེད་ཀྱང་། སྔོན་ལས་
ངན་པ་བསགས་པའི་སྟོབས་ཀྱིས་ན་ཚ་གྱོང་གོད་ཇེ་ཆེར་སོང་བ་དང་། ངེད་ཚོ་དང་
འདྲ་ན་རྒྱུ་འབྲས་མི་བདེན་ནོ། །དཀོན་མཆོག་ལ་ནུས་པ་མེད་དོ། །གཞན་ཚོས་
ནི་སྡིག་པ་ཁོ་ན་བྱེད་འདུག་ཀྱང་སྐྱིད་པོ་འོང་འདུག་ཟེར་ནས་ལོག་ལྟ་བྱེད་པ་ཡོད།
དེ་ག་ལ་ཡིན། དགེ་བ་སྟོབས་ཆེན་པོ་བྱེད་པའི་གང་ཟག་ལ་ཚེ་འདིར་སྡུག་བསྔལ་
འབྱུང་བ་ནི། རྒྱུ་འབྲས་བདེན་ཆེས་པས་སྔོན་ལས་ངན་པ་དེ་ད་ལྟར་སྨིན་ནས་
འཛད་ཐུབ་པ་ཡིན། ད་ལྟའི་དགེ་བ་འདི་ཕྱི་མར་སྨིན་ནས་མི་ཟད་པར་འགྱུར་བ་
ཡིན། དཀོན་མཆོག་ལ་ནུས་པ་ཡོད་ཆེས་པས་སྔོན་ལས་ངན་པ་དེ་འཕྲལ་དུ་སློང་
ཐུབ་པ་ཡིན་ཏེ། ལས་ཆེན་མཐོ་རིས་འགྲོ་ཁར་སྡུག་བསྔལ་མེ་ལྟར་འབར་བ་ཞེས་
པ་དེ་ཡིན་ནོ། །སྡིག་པ་ཚབས་ཆེན་བསགས་ཀྱང་ཚེ་འདི་ལ་རྗེ་སྐྱིད་དུ་འགྲོ་བ་ནི་
བཟང་པོ་མིན་ཏེ། སྔོན་དགེ་འབྲས་ཕྲན་བུ་ཞིག་ཡོད་པ་དེ་ཚེ་འདིར་སྨིན་པ་གཏན་
ཟད་དུ་འགྲོ་བ་དང་། ད་ལྟའི་ལས་ངན་བྱས་པའི་འབྲས་བུ་དེ་ཕྱི་མར་སྨིན་ནས་

ཐར་མེད་དུ་འགྲོ་བ་ཡིན་ཏེ། སྡིག་ཆེན་དམྱལ་བར་འགྲོ་ཁར་བསོད་ནམས་ཆར་
ལྟར་འབབ་པ་ཞེས་པ་དེ་ཡིན་ནོ། །དེའི་དཔེ་ཡོད་དེ། སྔོན་གྲོང་ཁྱེར་སྒྲ་སྒྲོགས་
ཞེས་བྱ་བ་ན་རྒྱལ་པོ་ཨུ་ཏྲ་ཡཱ་ནའི་བུ་གཙུག་ཕུད་ཅན་ཞེས་བྱ་བ་རྒྱལ་སར་བཞག་
པས་བློན་པོ་མ་རུངས་པ་གཉིས་ནང་དུ་བཙུད། ཆོས་བློན་གཉིས་ཡོད་པ་ཕྱིར་ཕུད་
ནས་ཆོས་མ་ཡིན་པས་རྒྱལ་སྲིད་བྱེད་ཅིང་རྒྱལ་ཁམས་དེ་ལོག་ལམ་དུ་བསྒྱུར། ཡབ་
རྒྱལ་པོ་ཨུ་ཏྲ་ཡཱ་ན་སངས་རྒྱས་ཀྱི་སྤྱན་སྔར་རབ་ཏུ་བྱུང་དགྲ་བཅོམ་ཐོབ་པ་དང་
སླར་སྒྲ་སྒྲོགས་སུ་བྱོན་ནས་བུ་དང་བློན་པོ་རྣམས་ཀྱིས་སྡིག་པས་རྒྱལ་སྲིད་བཟུང་
བ་ལས་བཟློག་པར་བརྩམས་ཀྱང་། བློན་པོ་རྣམས་ཀྱིས་ཕྲ་མ་བྱས་པས་བུ་གཙུག་
ཕུད་ཅན་གྱིས་ཡབ་རྒྱལ་པོ་བསད་དོ། །དེ་དགྲ་བཅོམ་པ་ཡང་ཡིན་པས་མཚམས་
མེད་ཀྱི་ལས་གཉིས་བྱས་སོ། །དེའི་ཚེ་འཕགས་པ་ཀཱ་ཏྱཱ་ཡ་ན་དེར་བཞུགས་པས་
ལུང་བསྟན་ཏེ། ད་སྟེ་ཞག་བདུན་ན་གྲོང་ཁྱེར་སྒྲ་སྒྲོགས་སས་མནན་ཏེ་གཙུག་ཕུད་
ཅན་འཁོར་དང་བཅས་པ་མནར་མེད་དུ་སྐྱེ་བར་འགྱུར་རོ་གསུངས། དེ་ནས་ཉི་
མ་དང་པོ་ལ་རླུང་བྱུང་ནས་རྡོ་དང་ཐལ་བ་སོགས་ཕྱག །གཉིས་པ་ལ་མེ་ཏོག་གི་
ཆར་བབས། གསུམ་པ་ལ་གོས་དང་། བཞི་བ་ལ་དངུལ། ལྔ་བ་ལ་གསེར། དྲུག་
པ་ལ་རིན་པོ་ཆེ་སྣ་ཚོགས་ཀྱི་ཆར་བབས་སོ། །བདུན་པ་ལ་སའི་ཆར་བབས་པ་
དང་རྒྱལ་པོ་སོགས་འབྲོས་པར་བརྩམས་ཀྱང་མི་མ་ཡིན་པས་སྒོ་བཅད་ནས་བྲོས་
ས་མ་རྙེད་ཅིང་ཐམས་ཅད་སས་མནན་ནས་མནར་མེད་དུ་སྐྱེས་བ་ཡིན་ནོ། །དེས་
ནི་ཚེ་འདིར་དགེ་སྦྱོང་ཅན་ལ་སྡུག་བསྔལ་དང་སྡིག་རྒན་ལ་བདེ་བ་ཙམ་རེ་ཡོད་
པ་སྲིད་པས་རྒྱུ་འབྲས་ལ་ལོག་ལྟ་མི་རུང་སྟེ། དགྲ་བཅོམ་པ་སོགས་སྐྱེས་བུ་དམ་

པ་རྣམས་ཀྱང་འདས་ཁར་སྡུག་བསྔལ་མྱོང་བ་ཡོད་པ་བཞིན་ནོ། །ཡང་རང་གིས་
ཕོ་མ་བྱས་པས་ལོག་ལྟ་སྐྱེས་པའི་དཔེ་ཡོད་དེ། སྔོན་མཐའ་འཁོབ་གེ་རའི་རྒྱལ་
པོའི་བུ་བྲན་བུ་དང་། སྐྱོང་བ་ཞེས་བྱ་བ་གཉིས་ཡོད་པ་རྟག་ཆད་ཀྱི་ལྟ་ལོག་ཅན་
དུ་གྱུར་པ་རྒྱལ་པོ་གསལ་རྒྱལ་ལ་སྐྱེས་སུ་བསྐུར་བ་ཡིན། དེ་གཉིས་ཀྱིས་ལྟ་ལོག་
བཏང་སྟེ་སངས་རྒྱུས་ཀྱི་དྲུང་དུ་རབ་བྱུང་ཞུས་ཏེ་དགྲ་བཅོམ་པ་ཐོབ་བོ། །
དེ་གཉིས་སྔོན་སངས་རྒྱས་འོད་སྲུང་གི་བསྟན་པ་ལ་སྡེ་སྣོད་གསུམ་ལ་སྦྱངས་
པའི་རབ་ཏུ་བྱུང་བ་གཉིས་ཡིན་པས་ལས་དེས་སངས་རྒྱས་ཤཱཀྱ་ཐུབ་པའི་བསྟན་
པ་ལ་དགྲ་བཅོམ་ཐོབ་པ་ཡིན་ཞིང་། ལས་དེ་ཡོད་བཞིན་ཏུ་མཐའ་འཁོབ་ཏུ་སྐྱེས་
ནས་ལྟ་ལོག་ཅན་དུ་འགྱུར་བ་ནི། སངས་རྒྱས་འོད་སྲུང་གི་དུས་སུ་དེ་གཉིས་མཐའ་
འཁོབ་ཞིག་ཏུ་སོང་ནས་གདམས་ངག་མེད་པར་ཕོ་ཚོད་ཀྱིས་སྒོམ་བྱས་ནས་བསྡད་
དེ་དོན་མ་རྟོགས་བཞིན་ཏུ་རྟོགས་སོ་སྙམ་པའི་མངོན་པའི་ང་རྒྱལ་སྐྱེས་སོ། །འཆི་
ཁ་ཡོན་ཏན་ཅི་ཡང་མ་ཐོབ་པས་ལོག་ལྟ་སྐྱེས་ཏེ་འོད་སྲུང་གི་བསྟན་པ་ནི་ཡང་དག་
པ་མ་ཡིན་ནོ། །ལས་འབྲས་མ་བདེན་ནོ། །ངེད་གཉིས་ལ་ཐར་པ་མེད་པ་འདི་
ལྟར་ན། གཞན་ལའང་ག་ལ་ཡོད་ཅེས་སྨྲས་ནས་ཤིའོ། །ལོག་ལྟ་དེའི་དབང་གིས་
བསྐལ་པ་མང་པོར་ངན་སོང་དང་། ཚེ་རབས་མང་པོར་མཐའ་འཁོབ་ཏུ་སྐྱེས་ནས་
ད་ལྟའི་བར་དུ་དཀོན་མཆོག་གསུམ་གྱི་སྒྲ་ཙམ་ཡང་མ་ཐོས་པར་གསུངས་སོ། །
དེ་ལྟ་བུའི་ལོག་ལྟའམ། ཉེས་དམིགས་ལ་བསམས་ཏེ་སྲོག་ལ་བབ་ཀྱང་ལོག་ལྟ་
སྤངས་ན་ཚེ་རབས་ཀུན་ཏུ་ངན་སོང་དུ་སྐྱེ་བར་མི་སྲིད་དོ། །ཁྱིམ་པ་ཕོ་མོ་རྣམས་
ཀྱང་དགེ་སྒྲུབ་སྡིག་སྤོང་ཆེན་པོ་མ་ནུས་ཀྱང་ཕྲན་བུ་རེ་ལའང་འདི་ཙམ་གྱིས་ཕན་

གནོད་ཅི་ཡོད་ཅེས་ལོག་ལྟ་མི་བྱེད་པར། ལས་རྒྱུ་འབྲས་ནི་ཕྲ་བ་རེས་ཀྱང་མི་བསླུ་
བས་འབྲས་བུ་ལོས་ཡོད་སྙམ་ནས་རྒྱུ་འབྲས་ཡིད་ཆེས་ཀྱི་དད་པ་འདི་གནད་ཆེ་བ་
ཡིན་ཏེ། འདི་ལ་འཇིག་རྟེན་པའི་ཡང་དག་པའི་ལྟ་བའང་ཟེར་བ་ཡིན་ནོ། དཔེར་
ན་ཆུ་ཐིགས་པ་རེ་རེ་ནས་འདིས་ཅི་མི་ཕན་མི་བསམ་པར་བསགས་ན་དེ་མི་བསླུ་
བའི་འབྲས་བུ་ཆུ་སྣོད་ཆེན་པོ་གང་བ་དང་། མེ་སྟག་ཆུང་ངུ་ལ་ཡང་འདིས་ཅི་གནོད་
སྙམ་དུ་མ་འཛེམ་ན་རི་ཆེན་པོ་བསྲེག་པ་ལ་མི་བསླུ་བའི་དཔེ་དེས་ཤེས་པར་བྱ་
དགོས་ཏེ། ཚོམས་ལས་ཀྱང་། སྡིག་པ་ཆུང་དུ་བྱས་གྱུར་ཀྱང་། །འཇིག་རྟེན་ཕ་
རོལ་སྡུག་བསྔལ་ཐོབ། །བསོད་ནམས་ཆུང་ངུ་བྱས་གྱུར་ཀྱང་། །འཇིག་རྟེན་ཕ་
རོལ་བདེ་བ་ཐོབ། །ཅེས་དང་། འཇིག་རྟེན་པ་ཡི་ཡང་དག་ལྟ། །ཆེན་པོ་སུ་ལ་ཡོད་
གྱུར་པ། །དེ་ནི་བསྐལ་པ་སྟོང་དུ་ཡང་། །ངན་འགྲོར་འགྲོ་བར་མི་འགྱུར་རོ། །
ཞེས་སོ། །ལོག་ལྟ་མེད་ཅིང་ལས་འབྲས་ལ་ཡིད་ཆེས་པའི་གང་ཟག་ལ་ནི་དགེ་
སྡིག་ཕྲ་བོ་ནས་བླང་དོར་གྱི་འདུ་ཤེས་ཡོད་ཅིང་བསྒྲུབས་པས་ཚེ་རབས་ཀུན་ཏུ་
དགེ་བའི་ལས་ཀྱི་བག་ཆགས་བཟང་པོས་རྒྱུད་གང་བ་ཡིན། སྡོམ་པ་སྣ་རེ་ལའང་
བག་རྩིས་ཆེན་པོ་བྱས་པས་རྟག་ཏུ་རབ་བྱུང་ལ་དགའ། བླ་མ་རྣམས་ལ་སངས་
རྒྱས་དངོས་ཀྱི་དག་སྣང་སྦྱངས་པས་དགེ་བའི་བཤེས་གཉེན་ལ་དགའ་ཞིང་བསྙེན་
བཀུར་བྱེད། ཆོས་ཚིག་རེ་ཐོས་ཀྱང་དོན་ཆེན་པོ་ཡོད་པར་ཤེས་ནས་ཆོས་ཉན་པ་
ལ་རྟག་ཏུ་དགའ་བ་དང་། ལྷ་འདྲེ་རྣམས་ཀྱང་དགའ་ཞིང་བསྟོད། རྟག་ཏུ་ཆོས་དང་
དགེ་བའི་གྲོགས་པོ་ཤ་སྟག་ཡོད་པའི་ཡུལ་དུ་སྐྱེ། གནས་སྐབས་ལྷའི་དཔལ་ཕུན་
སུམ་ཚོགས་པས་མངོན་པར་མཐོ་ཞིང་མཐར་ཐུག་དག་པའི་ཞིང་དུ་འགྲོ་བ་སོགས་

ཕན་ཡོན་མཐའ་ཡས་སོ། །མདོ་ལས་ཀྱང་། ལས་དང་ལས་ཀྱི་རྣམ་སྨིན་དང་། །
གཉིས་ཀ་ལ་ཡང་གང་དད་ཅིང་། །ཡང་དག་ལྟ་བ་ཡང་དག་འཛིན། །སྐྱེ་བོ་དེ་དག་
མཐོ་རིས་འགྲོ། །ཞེས་གསུངས་སོ། །དེ་ལྟ་བུའི་ཡིད་ཀྱི་སྒོ་ནས་བསགས་པའི་
བརྣབ་སེམས་གནོད་སེམས་ལོག་པར་ལྟ་བ་སྟེ། མི་དགེ་བ་གསུམ་པོ་རང་གིས་
བགྱིས་པ་དང་། གཞན་ལ་བགྱིད་དུ་བཅུག་པ་དང་། གཞན་བགྱིས་པ་ལ་རྗེས་
སུ་ཡི་རངས་བ་རྣམས་མཐོལ་ལོ་བཤགས་སོ། །ཞེས་སོ། །ད་ནི་ཉེས་དམིགས་
ཤིན་ཏུ་ཆེ་བ་རྣམས་བྱེ་བྲག་ཏུ་བཤགས་པ་ལ་དང་པོ་མཚམས་མེད་ལྔ་ནི། སྤྱིར་
མཚམས་མེད་ལྔ་སྔར་བཤད་པ་ལྟར་དགེ་འདུན་འཁོར་ལོའི་དབྱེན་དང་བཅས་པ་
དེ་ཡིན་ལ། འདིར་ཕ་ཆོས་གསེར་མཛོད་ལས། ཕ་མ་མཁན་སློབ་མཁས་པ་ཆོས་
མིག་ཅན་རྣམས་བསད་ན་བར་དོ་མེད་པར་དམྱལ་བར་སྐྱེ་བར་གསུངས་པ་ལྟར།
ཕ་མ་དང་སོ་བྱང་སྔགས་གསུམ་སོགས་ཀྱི་སློབ་དཔོན་དང་ཉན་རང་དགྲ་བཅོམ་
པ་བསད་པ་དང༌། རྒྱལ་བའི་གཟུགས་ཀྱི་སྐུ་ལ་ངན་སེམས་སྐྱེས་ཏེ་རྨ་བྱེད་པ་དང་།
དེ་དག་རང་གིས་བྱས་སམ་གཞན་ལ་བྱེད་བཅུག་གམ་གཞན་བྱེད་པ་ལ་རྗེས་སུ་
ཡི་རང་བྱས་པ་སྟེ་ཤི་མ་ཐག་ཏུ་སྐྱེ་བ་གཞན་གྱིས་མཚམས་ཆོད་པ་མེད་པར་དམྱལ་
བར་སྐྱེ་བའི་ལས་ངན་པ་ལྔ་བསགས་པ་དེ་སྙིང་ནས་མཐོལ་ལོ་བཤགས་སོ། །
མཆོག་གི་སྤྲུལ་སྐུ་ལ་གནོད་པ་བྱས་པ་དང་། དགྲ་བཅོམ་པ་ནི་ཁམས་གསུམ་གྱི་
ཉོན་མོངས་པ་སྤངས་པ་དགེ་འདུན་མཆོག་ཡིན་ཅིང་། དེ་དག་ལ་གནོད་པ་ནི་

དཀོན་མཆོག་གསུམ་ལ་གནོད་པ་བྱས་པའི་ཕྱིར་མཚམས་མེད་ཀྱི་ལས་ཡིན། སྔོན་
བདུད་ལྷས་བྱིན་གྱིས་བྱས་པ་ལྟ་བུ་དང་། རང་ཅག་ལའང་ཐོག་མ་མེད་པ་ནས་
བྱེད་མྱོང་བ་ཡོད་དོ། །སོ་བྱང་སྔགས་གསུམ་གྱི་མཁན་སློབ་སོགས་བླ་མ་ནི་རང་
ལ་སངས་རྒྱས་དངོས་ལས་ཀྱང་བཀའ་དྲིན་ཆེ་བས་གསོད་པ་ཕར་ཞོག་བརྙས་ཆོས་
དང་ལོག་ལྟ་ངན་སེམས་སོགས་སྐད་ཅིག་ཙམ་སྐྱེས་ཀྱང་དམྱལ་བར་སྐྱེ་བ་དང་། བླ་
མ་ལས་ང་ལྷག་གི་རྟོག་པ་ཅུང་ཟད་སྐྱེས་ནའང་ཉེས་པ་ཆེ་སྟེ། གཉགས་ཛྙཱ་ན་ཀུ་
མཱ་ར་ཞེས་པས་ཁོང་གི་བླ་མ་ལས་ཅུང་ཟད་བདག་མཁས་སོ་སྙམ་པ་ཙམ་གྱིས་སྐུ་
ཚེ་དེར་སྲོག་ལ་ཐུག་པ་ཙམ་གྱི་དགྲ་བདུན་དང་འཕྲད་པ་སོགས་དང་། གྲུབ་ཆེན་
ནག་པོ་པ་ཞེས་བྱ་བ་སློབ་མ་ཞིག་དང་མཉམ་དུ་རྒྱ་མཚོའི་ནང་བྱོན་པ་ན། སློབ་
མ་དེས་ཡོན་ཏན་གྱིས་ནི་བླ་མ་བཟང་མོད། ཡོ་བྱད་ནི་ཁོ་བོ་བཟང་ངོ་བསམ་པ་
ཙམ་གྱིས་གྲུ་རྟོལ་དེ་ཆུ་ནང་དུ་ལྟུང་བ་དང་། ཡང་བླ་མ་བྱ་བཏང་བ་ཞིག་ལ་སློབ་
མ་ཞིག་ཡོད་པས་ཁྲོམ་མང་པོ་ལ་ཆོས་འཆད་ཀྱིན་ཡོད་པའི་སྐབས་ཤིག་ན། ཁོང་
གི་བླ་མ་ཡང་དེར་བྱོན་ནས་ཕྱག་མཛད་དོ། །སློབ་མས་དེ་མཐོང་ཡང་མི་མང་པོའི་
ནང་དུ་མ་བདེ་བར་སླར་ཁྲོམ་རྣམས་མེད་པ་དང་བླ་མ་བསུས་ནས་ཕྱག་བྱས་པ་
དང༌། བླ་མས་སྔར་བདག་གིས་ཕྱག་བྱེད་པ་ན་ཁྱོད་ལྡང་བ་ཙམ་ཡང་མི་བྱེད་པ་
ཅི་ཡིན་གསུངས། ཁོ་སྐྲག་ནས་མ་མཐོང་ལགས་ཞེས་རྫུན་ཞུས་བྱས་པས་དེ་མ་
ཐག་ཏུ་མིག་གཉིས་ཀ་ས་ལ་ལྷུང་བ་སོགས་ཀྱི་ལོ་རྒྱུས་མང་ངོ༌། །དབང་ལུང་ཁྲིད་
གསུམ་རྒྱ་ཆེར་ཐོབ་པའི་བླ་མ་ནི་ཕར་ཞོག་དང་། ཐ་ན་ཡིག་ངོ་སྟོན་པའི་སློབ་
དཔོན་དང་། ཚིག་བཞི་ཙམ་གྱི་ཁྲིད་ལུང་ཐོབ་པ་ཡིན་ཡང་གུས་བཀུར་བྱེད་དགོས་

མ་གཏོགས་གནོད་འགལ་སོང་ན་ཉེས་དམིགས་ཆེའོ། །རྒྱུད་ལས། གང་གིས་
ཚིགས་བཅད་གཅིག་ཉན་པ། །དེ་ཡང་བླ་མར་མ་བཟུང་ན། །ཁྱི་ཡི་སྐྱེ་བ་བརྒྱ་
བླངས་ནས། །སྨེ་ཤ་ཅན་དུ་སྐྱེ་བར་འགྱུར། །ཞེས་སོ། །བླ་མ་དང་མཁན་སློབ་ཏུ་
བཟུང་ནས་བཟང་ངན་ཇི་ལྟར་ཡང་འགལ་མི་རུང་སྟེ། རྒྱུད་ལས། དམ་པར་བཟུང་
བར་གྱུར་ཕན་ཆད། དམ་པར་ངེས་དང་མ་ངེས་ཀྱང་། །བཀའ་བཅག་ལུང་བོར་
ག་ལ་སྲིད། །གལ་ཏེ་དེ་ཡིས་རྒྱ་ཉམས་ན། །རྡོ་རྗེའི་དམྱལ་བར་དེ་འགྲོའོ། །ཞེས་
དང༌། གལ་ཏེ་ཡོན་ཏན་མི་ལྡན་ཡང་། །བླ་མར་བཟུང་ནས་སྤངས་བྱས་ན། །ཀུན་
གྱི་སློབ་དཔོན་བརྙས་པ་དང་། །དུས་གསུམ་སངས་རྒྱས་སྐུར་བ་ཡིན། །དེ་ཡི་ཉེས་
པ་བརྗོད་མི་ལངས། །ཞེས་སོགས་མང་དུ་གསུངས་པས་བླ་མ་དང་མཁན་སློབ་
རྣམས་ལ་འགལ་བ་ནི་ཤིན་ཏུ་ཐུའོ། །མ་བསད་པ་ཡང་ཁྱིམ་བདག་གི་བུ་ཞིག་དང་།
རྒྱལ་པོ་མ་སྐྱེས་དགྲས་ཕ་བསད་པ་ལྟར། ཕ་མ་ནི་ཚེ་འདི་ལ་དྲིན་ཤིན་ཏུ་ཆེ་ཞིང་
དགེ་བའི་ལུས་རྟེན་སྐྱེད་པ་ཡིན་པས་ཡུལ་གཉན་པ་ཡིན་ཞིང་། རབ་ཏུ་བྱུང་བ་ལ་
སྔོན་དགྲ་བཅོམ་པ་རྒུར་ཆུང་ཞེས་བྱ་བ་ཞིག་ཡོད་པ་ལས་ཀྱི་དབང་གིས་བསོད་
སྙོམས་ཉི་མ་དྲུག་ཏུ་ཆད་དེ། ཀུན་དགའ་བོ་དང་མོའུ་གལ་བུ་ཆེན་པོས་ཀྱང་དེའི་
བསོད་སྙོམས་ཀྱི་སྐལ་པ་སྒྲུབ་མ་ནུས་ཁྱི་དང་བྱ་རོག་རྣམས་ཀྱིས་ཕྲོག །ཉིན་བདུན་
པ་ལ་འཕགས་པ་ཤཱ་རིའི་བུས་བསོད་སྙོམས་བསླངས་ཏེ་སྒྱུར་ཆུང་ལ་བྱིན་པ་ན་ས་
གས་ཏེ་བསོད་སྙོམས་ཐམས་ཅད་ས་འོག་ཏུ་ལྷུང་བ་ཡང་ཤཱ་རིའི་བུས་རྫུ་འཕྲུལ་གྱི་
བླངས་ཏེ་བྱིན་ཀྱང་དེ་ཡང་རླུང་གིས་གཏོར་ནས་ཅུང་ཟད་ཀྱང་རག་ཐབས་མ་བྱུང་

བ་དང་། ད་ནི་ཁོང་ལ་ཟས་ཀྱི་སྐལ་པ་མི་འདུག་ཆུ་བྱིན་ཅིག་སྨྲས་པས། ཤཱ་རིའི་
བུས་ཆུ་ཕུལ་བ་ན་དེར་ཡང་མི་མ་ཡིན་རྣམས་ཀྱི་ཐལ་བ་བླུགས་པས་ཐལ་སྐྱོ་བྱས་
སོ༑ ༑སྐུར་ཆུང་གིས་ཐལ་སྐྱོ་དེ་གསོལ་ནས་མུ་གེ་ཁོ་ནས་འདས་དགོས་ཐུག་པ་
འདུན་པ་མང་པོ་ལ་བསོད་སྙོམས་ཕུལ། བུ་སླར་འོངས་ནས་མས་དེ་ལྟར་བྱས་པ་
པས། བུ་ཚིག་པ་ཟོས་ཏེ་ཁྱོད་རང་གི་ཟ་སྐལ་དེ་དགེ་སློང་རྣམས་ལ་བྱིན་ནས་ད་
ཅི་སྦྱིན། ད་ཁྱོད་རང་ཐལ་བ་ཟོ་ཞེས་སྨྲས། མ་མུ་གེས་ཤི་བའི་ལས་ཀྱིས་ངན་
སོང་ནས་ངན་སོང་དུ་སྐྱེས་པ་དང་། ཚེ་རབས་མང་པོ་ལ་མུ་གེས་ཤི་བ་དང་། ད་
རིས་དགྲ་བཅོམ་ཐོབ་པའི་སྐུ་ཚེ་ཐ་མ་འདི་ལའང་མུ་གེས་ཤི་བ་དང་འཆི་ཁར་ཐལ་
ལྟར་ཡོད་དེ། སྔོན་དེད་དཔོན་མཛའ་བོའི་བུ་མོ་ཞེས་བྱ་བས་ཉི་མ་འགའ་ཞིག་ལ་
ཉོ་ཚོང་བྱས་པའི་ཁེ་ཐོབ་པ་རྣམས་མ་ལ་བྱིན་ནས་རྒྱ་མཚོའི་གླིང་དུ་ཚོང་ལ་འགྲོ་
ཆས་བྱེད་པ་ན། མས་མ་འགྲོ་བྱས་ཀྱང་ཁས་མ་ཉན་མ་ངུས་ཏེ་བུའི་རྐང་པ་ལ་
བཟུང་བ་དང་། ཁོ་བོ་ཚོང་ལ་འགྲོ་བ་ལ་ཁྱོད་ཀྱིས་བཀྲ་མི་ཤིས་པ་བརྗོད་དམ་
ཞེས་ཁྲོས་ཏེ་མའི་མགོ་ལ་རྡོག་པས་བརྡུངས་ཏེ་སོང་ངོ༌། །ལས་དེས་རྒྱ་མཚོའི་ནང་
དུ་གྲུ་འཐོར་ནས་ཁོ་རང་གཅིག་པུ་ཐར་ཏེ་སོང་སོང་བ་དང་། སྡར་མ་ལ་དོང་ཚེ་
ཁ་ཤས་བྱིན་པའི་ལས་དེས་ལོ་སྟོང་ཕྲག་མང་པོར་ལྷའི་བདེ་བ་མྱོང་། སླར་ཡང་

ལས་རླུང་གིས་དེད་ནས་ལྷོ་ཕྱོགས་ཞིག་ཏུ་སོང་བས། ལྕགས་ཀྱི་ཁང་པ་སྒོ་སུམ་
རིམ་ཅན་གྱི་ནང་དུ་ཕྱིན་པ་དང་དེ་ན་མི་ཞིག་གི་མགོ་ལ་ལྕགས་ཀྱི་འཁོར་ལོ་ཆེན་
པོ་མེ་འབར་བ་ཞིག་འཁོར་ཏེ་ཀླད་ཁྲག་དང་རྣག་ཁྲག་ཐམས་ཅད་ལ་ཟ་བ་ཞིག་
མཐོང་ངོ་། །མཛའ་བོའི་བུ་མོས་དེ་ལ་ཁྱོད་ཀྱི་ལས་ཅི་བྱས་པས་འདི་ལྟར་སྐྱེས་
ཞེས་དྲིས་སོ། །མི་དེས་སྨྲས་པ། ཁོ་བོས་མ་ལ་གནོད་པ་བྱས་པའི་ལས་མྱོང་ངོ་ཟེར།
མཛའ་བོའི་བུ་མོས་རང་གིས་ཀྱང་མ་ལ་གནོད་པ་བྱས་པ་དེ་དྲན་མ་ཐག་ཏུ་ལྕགས་
ཀྱི་འཁོར་ལོ་དེ་ཁོ་རང་གི་མགོ་ལ་འཁོར་བའི་སྡུག་བསྔལ་མྱོང་བ་དང་། ཕ་མ་ལ་
བརྡུང་སེམས་སྐྱེས་པས་ཀྱང་ལས་འདི་ལྟར་མྱོང་དགོས་ཏེ། དགྲ་བཅོམ་ཆེན་པོ་
མོའུ་འགལ་གྱི་བུ་ཡང་མུ་སྟེགས་གཅེར་བུ་པ་རྣམས་ཀྱིས་བརྡུངས་བརྡུངས་ནས་
ཡན་ལག་དང་ཉིང་ལག་ཐམས་ཅད་འདམ་བུ་བཅོམ་པ་བཞིན་བྱས་སོ། །ཁོང་ལ་
སྟེང་ཕྱོགས་རྣམ་པར་རྒྱལ་བའི་ཁང་བཟང་ཡང་ཞབས་ཀྱི་མཐེ་བོས་བསྐུལ་ནུས་
པའི་རྫུ་འཕྲུལ་ཡོད་ཀྱང་། དེ་དུས་ལས་ཀྱི་དབང་གིས་འཕྲུལ་བ་ཕར་ཞོག་ཡིད་
ངོར་རྫུ་བ་ཙམ་ཡང་མ་དྲན་ནོ། །མོའུ་འགལ་བུ་ལས་ཅི་བྱས་ནས་དེ་འདྲའི་སྡུག་
བསྔལ་གཟིགས་ན། སྔོན་བྲམ་ཟེ་བཟའ་མི་གཉིས་ལ་བུ་ཞིག་ཡོད་ཅིང་དེ་ལ་
མནའ་མ་བླངས་སོ། །མནའ་མ་དེས་དབྱེན་བྱས་པས་བུས་ཕ་མ་ལ་བྱམས་སེམས་
མེད་པར་གྱུར་ཏོ། །ནམ་ཞིག་ཕ་མ་གཉིས་ལྷན་དུ་བསྡད་ཡོད་པ་བུས་རིག་ནས་
ཚིག་པ་ཟོས་ཏེ། འདི་གཉིས་ཀྱི་ཡན་ལག་དང་ཉིང་ལག་ཐམས་ཅད་འདམ་བུ་
བཞིན་ཏུ་བཅོམ་པ་ཞིག་བྱུང་ན་ཨོཾ་ཞེས་ཚིག་ངན་དང་ངན་སེམས་བྱས་པའི་ལས་
དེས་ཚེ་རབས་ལྔ་བརྒྱའི་བར་དུ་གཞན་གྱི་བརྡུངས་ནས་ཤི་བ་དང་། ད་ལྟ་འདི་

བྱས་ནའང་མི་རུང་སྟེ། སྔོན་དེད་དཔོན་བྱམས་པ་མཆོད་སྦྱིན་ཞེས་བྱ་བ་ཞིག་གིས་
མའི་མགོ་ཐོག་ནས་འགོམས་ཏེ་སོང་བའི་ལས་དེས་ཚེ་དེར་ཉི་ཚེ་བའི་དམྱལ་བར་
ཡིན་ནོ། །ཕ་མ་ལས་བྱེད་པ་ལ་མངགས་ན། སྔོན་ཤཱཀྱའི་བུ་མོ་ས་འཚོ་མས་སྲས་
སྒྲ་གཅན་འཛིན་དེ་ཡུན་རིང་པོ་ལ་མངལ་དུ་བཟུང་ནས་སྐྱེ་མ་ཐུབ་པའི་སྡུག་བསྔལ་
མྱོང་བ་ཡང་། སྔོན་མ་བུ་གཉིས་ཀྱིས་དར་བ་ཟོ་ལག་གང་ཁུར་ཏེ་སོང་བ་ན་བུ་མོ་
དེས་ཁུར་མ་མོས་པས། ཨ་མ་ཁྱོད་འདི་ཁུར་ནས་སོང་མོ་ས་ལ་འདུག་དགོས་སོ་
ཞེས་རྒྱང་རིང་པོའི་བར་དུ་ཁུར་བཅུག་པའི་རྒྱུ་མཐུན་གྱི་ལས་ཡིན་པར་གསུངས།
དེ་ལྟར་ཕ་མ་ནི་ཡུལ་གཉན་པ་ཡིན་ནོ། །དཔེར་ན་འཇིག་རྟེན་འདིའི་རྒྱུ་ཚེགས་
ཞིག་གིས་ཕ་མ་དྲིན་ལན་གསོད་ན། བུས་ཕྲག་པ་གཅིག་ལ་མ། གཉིས་པ་ལ་ཕ་
ཁྱེར་ཏེ་ལོ་བརྒྱའི་བར་དུ་གླིང་བཞི་བསྐོར་བ་བྱས་ཀྱང་མི་སོད། ས་གཞི་འདི་རིན་
པོ་ཆེ་སྣ་བདུན་གྱིས་བཀང་སྟེ་བྱིན་ཀྱང་དྲིན་ལན་མི་སོད་ལ། ཕ་མ་དད་པ་དང་
ཚུལ་ཁྲིམས་དང་ཤེས་རབ་སོགས་ལ་བཀོད་ཅིང་ཆོས་སྒོར་ཞུགས་བཅུག་ན་དྲིན་
ལན་སོད་གསུངས་སོ། །རྔོན་ཟས་རྐུན་ཟས་དཀོར་ཟས་ངན་པ་སོགས་ཀྱིས་ཕ་
མ་གསོ་བས་ནི་དྲིན་ལན་སོད་པ་ཕར་ཞོག་དང་དམྱལ་བའི་རྒྱུ་བསགས་བཅུག་པ་
ཡིན་གསུངས། སྔོན་ཁྱིམ་བདག་གི་བུ་སྡེ་སྣོད་གསུམ་ལ་མཁས་པའི་དགེ་སློང་
ཞིག་ཡོད་ཅིང་། དེའི་ཕ་དེ་ཡང་རབ་ཏུ་བྱུང་ནས་དགེ་འདུན་གྱི་ལས་བྱེད་པས་
དཀའ་ཆེས་ནས་བུ་ལ་སྨྲས་པ། ཁོ་བོ་ངལ་ཆད་དོ་ཁྱོད་ཀྱིས་བསྙེན་བཀུར་གྱིས་

ཤིག་ཅེས་སོ། །བུས་སྨྲས་པ། སྟོན་པས་སེང་གེ་ལྟ་བུས་ཝ་ལྟ་བུ་ལ་བསྙེན་བཀུར་
མ་བྱེད་གསུངས་པས་མི་རུང་ངོ་ཞེས་སོ། །ཕས་སྨྲས་པ། བུ་སེང་གེ་ལྟ་བུ་སུ། ཝ་
ལྟ་བུ་སུ། བུས་སྨྲས་པ། ཡབ། བདག་ནི་ཚུལ་ཁྲིམས་དང་ལྡན་པ་སེང་གེ་ལྟ་བུའོ། །
ཁྱོད་ནི་ཚུལ་ཁྲིམས་འཆལ་བ་ཝ་ལྟ་བུའོ་ཞེས། བུ། ཝ་དང་འདྲ་བ་ང་ལྟ་བུ་ལ་སེང་
གེ་དང་འདྲ་བ་ཁྱོད་ལྟ་བུ་སྐྱེས་སམ། ཞེས་ཟེར་བའི་སྐབས་བཅོམ་ལྡན་འདས་ཀྱིས།
ཕ་མ་ནི་ཕན་པར་བྱེད་པ་ཡིན་པས་རྣམ་པ་ཀུན་ཏུ་མགུ་བར་བྱའོ། །གང་ན་ཕ་མ་
མགུ་བར་བྱེད། ཡང་དག་པར་མཆོད་པར་བྱེད། །ཡང་དག་པར་སྐྱོང་བར་བྱེད་
པའི་རིགས་དེ་ནི་ཚངས་པ་དང་བཅས་པ། སློབ་དཔོན་དང་བཅས་པ། སྦྱིན་པར་
རིགས་པ་སོགས་བསྔགས་པ་མང་དུ་གསུངས། བཟའ་བ་དང་ནི་བཏུང་བ་དང་།།
བགོ་བ་མལ་སྟན་དེ་བཞིན་ཏེ། །དེས་ནི་ཕ་དང་མ་གཉིས་ལ། །མཁས་པས་བསྙེན་
བཀུར་བཅས་བྱེད་ན། །ཚེ་འདིར་མནར་བར་མི་འགྱུར་ཏེ། །ཤི་ནས་མཐོ་རིས་
དགའ་བར་འགྱུར། །ཞེས་ཀྱང་གསུངས་སོ། །ཕ་མ་དང་རྒན་པ་རྣམས་ལ་གཞོན་པ་
རྣམས་ཀྱིས་གུས་བཀུར་བྱེད་ན་བསོད་ནམས་སོག་པ་ཡིན་བརྙས་བཅོས་བྱས་ན་
བསོད་ནམས་འཛད་པ་ཡིན་ནོ། །སྔོན་མཐུན་པ་སྤུན་བཞི་ཞེས། བྱ་གོང་མོ་སྲེག་
དང་། རི་བོང་དང༌། སྤྲེའུ་དང་། གླང་པོ་ཆེ་རྣམས་ཀྱང་རྒན་གཞོན་གྱི་ཆོས་བཅས་
ནས་ཐམས་ཅད་ལས་ན་ཚོད་ཆུང་བ་གླང་པོ་ཆེ་ཡིན་པས། དེས་ཐམས་ཅད་ལ་
བསྙེན་བཀུར་བྱས་བགྲོད་དཀའ་བ་ལ་འགྲོ་ཚེ་ཐམས་ཅད་ཀྱིས་གླང་པོ་ཆེ་ལ་ཞོན་
ནས་འགྲོ་ཞིང་། གོང་མ་སྲེག་ཐམས་ཅད་ལས་རྒན་པ་ཡིན་པས་དེ་ལ་ཐམས་ཅད་
ཀྱིས་གུས་བཀུར་བྱས་པའི་རྣམ་ཐར་ལྟར་བྱེད་དགོས་སོ། །ཨོ་རྒྱན་ཆེན་པོས། རྒས་

པ་ཡི་མུག་མ་བྱེད་བཀུར་སྟིས་སྐྱོངས། ཞེས་གསུངས། དེས་ན་ཕ་མ་དང་བླ་མ་
སོགས་རང་ལ་དྲིན་ཆེ་བའི་ལན་མི་བརྗེད་པ་ནི་སྐྱེས་བུ་དམ་པའི་ལུགས་ཡིན་ཏེ།
ལུགས་ཀྱི་བསྟན་བཅོས་འཇིག་རྟེན་དམ་པའི་རྒྱན་ལས། བཀུར་བར་འོས་པ་
ལེགས་བཀུར་ཞིང་། །མགོན་མེད་པ་ལ་ལྷག་པར་བྱམས། །བྱས་ལ་དྲིན་ལན་མི་
མའི་དྲིན་ལན་ཤེས་པ་ནི་ཐ་ན་དུད་འགྲོར་སྐྱེས་ཀྱང་དྲིན་ལན་མི་བརྗེད་དེ། སྔོན་
དགེ་སློང་ཞིག་གི་ཉལ་སའི་འོག་ཏུ་བྱི་བས་ཟས་མང་པོ་ཁུར་འོངས་ཏེ་བསགས་
པ་དགེ་སློང་དེས་ཟོས་ནས་བསོད་སྙོམས་འགྲོ་མ་དགོས་སོ། །བཅོམ་ལྡན་འདས་
ཀྱིས་དགེ་སློང་དེ་ནི་ཚེ་སྔ་མ་ལ་བྱི་བ་དེའི་ཕ་ཡིན་ཏེ། དེ་ཕ་ལ་བྱམས་པས་ཁ་ཟས་
འཇལ་བ་ནི་དྲིན་ཆེན་ལག་པ་རྡོ་བརྡུང་ཞེས། སྔོན་བྱང་ཆུབ་སེམས་དཔའ་དོམ་
དུ་སྐྱེས་ཚེ་རྔོན་པ་འཆི་ངེས་ཅན་ཞིག་གི་སྲོག་བསྐྱབས་པར་བྱས་ཀྱང་། ཕྱིས་དོམ་
དེ་མགོ་བཙོང་བྱས་ནས་བསོད། ཁོ་རང་གི་ཤ་སྐལ་བླངས་པ་ན་ལས་འབྲས་བསླུ་
བ་མེད་པས་དེའི་ལག་པ་ཆད་ནས་ས་ལ་ལྷུང་བ་སོགས་སངས་རྒྱས་ཀྱི་སྐྱེས་རབས་
ལའང་ཟན་བྱིན་ན་ནམ་ཡང་མི་བརྗེད་དེ། འདུལ་བ་ལས། མི་རྣམས་གང་དག་
བྱས་པ་མི་ཤེས་པ། །དེ་དག་ཁྱི་བས་ཤིན་ཏུ་ངན་པར་བརྩི། །ཁྱི་ཡང་མི་ལ་བྱས་
པ་ཤེས་སྣང་ན། །སྦྲུལ་འདྲའི་མི་དག་དུག་ནི་གཏོང་བར་བྱེད། །ཅེས་སོ། །ཕ་མ་

དུ་འགྱུར་བ་ཡིན་ཏེ། ཨོ་རྒྱན་ཆེན་པོས། ཕ་མ་བླ་མའི་དྲིན་ལ་མི་བརྩི་དུས། །ལྷ་
དང་སྲུང་མ་བདུད་དུ་བབ་པ་འབྱུང་། །ཞེས་སོ། །ད་ལྟ་དུས་ངན་གྱི་མི་མ་རབས་
ཐ་ཆད་ལ་ལས་མི་སྔོན་དུ་ངོ་ཚ་ཙམ་ལ་སྐྲག་ནས་ཕ་མ་དངོས་སུ་མི་གསོད་ཀྱང་།
ཕ་མ་རྣམས་ལས་བྱེད་ཐུབ་པའི་རིང་ལ་གཡོག་ཕོ་མོ་བཞིན་ཚགས་ལས་ཀ་བྱེད་
དུ་འཇུག ཟས་གང་ཞིམ་གོས་གང་དྲོ་ཐམས་ཅད་བུ་དང་མནའ་མ་རྣམས་ཀྱིས་
སྤྱོད། ཕ་མ་རྣམས་ཁ་མུ་གེ་རྒྱབ་ལྷགས་པའི་རང་བཞིན་བྱེད། རྒས་ནས་ཚགས་
བྱ་བ་མི་ཐུབ་པ་དང་། སྒོ་ཟོག་རྒས་པ་བཤལ། ཕ་མ་རྒས་པ་ཕུད་རྒྱུ་དེ་མ་རབས་
རྣམས་ཀྱི་ལུགས་ཡིན་པས། གྲོང་མཐའ་དགོན་མཐའ་ཞིག་ཏུ་ཕུད་ནས་སྤྲང་
འཁྱམས་མུག་གྲི་རུ་འཆིར་བཅུག །ཁོ་རང་ཚོ་ཕ་མའི་གཞི་ཐོག་ན་སྐྱིད་བསོགས་
ནས་འདུག་པ་ངོ་ཚ་དང་སྙིང་རྗེ་ཙམ་ཡང་མེད་པའི་སྲིན་པོ་འདྲ་བ་རེ་ཡོད། །གལ་
ཏེ་སྒོར་མ་ཕུད་ཀྱང་ཁ་མནའ་ཟས་མནར་བྱས་ཏེ་སྡུག་གཏད་ཆེསན། བུ་རྒྱུད་ཀྱིས་
ཕ་མ་མནར་བ་འདི་ལས་ཐུ་མེད་པ་དང་། མི་རྒས་པ་སེམས་ཤེད་ཆུང་བའི་སྟབས་
ཀྱི་ཤི་རྐྱེན་བྱས་ཏེ་ཤི་ནའང་རང་གིས་དངོས་སུ་སྲོག་བཅད་པ་དང་འདྲ་བ་ཡིན། ཤི་
ཚར་བ་དང་བ་ཆག་ར་སྒོག་རས་ཁ་དར་མཆུ་རེས་མི་ཁ་བཅད་དེ་བསྔོ་འབྲེལ་རེ་
བྱས་པས་ནི་ཅི་ཡང་མི་ཕན་ལ། བུ་རྒྱུད་མནའ་མ་དང་བཅས་པ་དེ་དག་ཚེ་འདི་
ནས་མི་འདོད་པ་སྣ་ཚོགས་ཀྱིས་མནར་ཏེ་ཤི་མ་ཐག་ཏུ་དམྱལ་བའི་གནས་སུ་རྡོ་
ལྟུང་བ་བཞིན་ཏུ་འགྲོའོ། །དེས་ན་ཕ་མ་རྣམས་ཀྱིས་ཀྱང་ཁ་མི་མང་བར་མ་ཎི་
འདོན་ནས་འདུག །བུ་རྒྱུད་རྣམས་ཀྱིས་ཕ་མ་ལ་ཁ་ལན་སྙིང་ནག་ཟས་གོས་ལག་
མནར་མི་བྱེད་པར་གུས་བཀུར་བྱམས་གསུམ་གྱི་སྒོ་ནས་བསྐྱངས་ན་འདི་ཕྱི་ཀུན་

ཏུ་དགེ་ཞིང་བཀྲ་ཤིས་པ་འབྱུང་སྟེ་སྔོན་བུ་མོ་མ་སྨད་གཉིས་ཆུར་བརྒལ་ཏེ་སོང་བ་
ན་མས་བུ་མོ་ཐར་ན་མོ་ཆུས་ཁུར་ཡང་འདྲ་བསམས་བུ་མོས་ཀྱང་མ་ལ་དེ་ལྟར་
བྱམས་སེམས་བྱས་ནས་གཉིས་ཀ་ཆུས་ཁྱེར་ཏེ་ཤི་ནས་ལྷ་ཚངས་པའི་གནས་སུ་
སྐྱེས་སོ། །དེ་སྔོན་ཉེས་འགལ་སོང་བ་རྣམས་དེ་རིང་ནས་བཤགས་ཐུབ་དགོས་
སོ༑ ༑མཚམས་མེད་ཀྱི་ལས་དེ་དག་དང་ཆ་འདྲ་བ་ནི། ཚུལ་ཁྲིམས་དང་ལྡན་པའི་
དགེ་སློང་དང་དགེ་ཚུལ་གང་རུང་བསད་པ་དང་། དགེ་ཚུལ་མ་དགེ་བསྙེན་མ་
སོགས་ཇོ་མོ་སྡོམ་པ་དང་ལྡན་པའི་བཙུན་མའི་དཀའ་ཕབ་སྟེ་སྡོམ་པ་ཕྲོག་པ་དང་།
སངས་རྒྱས་སོགས་ཀྱི་སྐུ་གཟུགས་རས་བྲིས་འབུར་དོད་གང་རུང་དང་། མཆོད་
རྟེན་ཆེ་ཆུང་བྲིས་འབུར་གང་རུང་དང་། ལྷ་ཁང་ཀུན་དགའ་ར་བ་སོགས་བཤིག་
པོ་དང་མེ་ལ་བསྲེགས་པ་སོགས་ནི་མཚམས་མེད་དངོས་ལ་ཉེ་བའི་མཚམས་མེད་
ལྔ་པོ་དེ་དག་རང་གིས་བྱས་པ་དང་གཞན་ལ་བྱེད་བཅུག་པ་སོགས་ཀྱི་སྡིག་པ་ཆེན་
པོ་བྱས་པ་མཐོལ་ལོ་བཤགས་སོ། །ཞེས་སོ། །འདིར་གོང་འོག་རྣམས་སུ་བཤད་
པ་གཞན་དང་མི་འདྲ་བ་ཡོད་པ་ནི་འབྱུང་མི་ཉེ་བ་རྣམས་དངོས་སུ་མ་བཞག་ཅིང་
འབྱུང་ཉེ་བ་རྣམས་བཞག་པ་ཡིན་ནོ། །སྤྱིར་ན་མངོན་པ་ལས། མ་དགྲ་བཅོམ་མ་
སུན་འབྱིན་དང་། །བྱང་ཆུབ་སེམས་དཔའ་ངེས་གནས་དང་། །སློབ་པ་གསོད་དང་
དགེ་འདུན་གྱི། །འདུ་བའི་སྒོ་ནི་ཕྲོག་པ་ནི། །མཚམས་མེད་པ་དང་ཆ་འདྲ་སྟེ། །
ལྔ་པ་མཆོག་རྟེན་བཤིག་པ་ཡིན། །ཞེས་སོ། །དགེ་ཚུལ་སློང་རྣམ་པར་དག་པ་ནི་
སངས་རྒྱས་ཀྱི་བསྟན་པའི་རྩ་བ་ཡིན་པས་བསད་ན་ཆོས་དང་དགེ་འདུན་གཉིས་
ཀ་བཤིག་པ་ཡིན་ཏེ། བཅོམ་ལྡན་འདས་ཀྱིས། ཐུབ་བསྟན་རིན་ཆེན་སྒྲོན་མེ་

མཆོག །འབར་བའི་སྣོད་དུ་དཀའ་ཐུབ་ཅན། །ངུར་སྨྲིག་འཛིན་པ་ཤཱཀྱའི་སྲས། །
དགེ་སློང་རྣམས་ནི་ཡིན་ཕྱིར་རོ། །ཞེས་སོ། །ཚུལ་ཁྲིམས་མི་དག་པ་ཡིན་ཡང་
གནོད་པ་བྱས་ན་ཉེས་དམིགས་ཆེ་སྟེ། ད་ལྟའི་རབ་ཏུ་བྱུང་བ་རྣམས་ཅི་ཙམ་སྡུག་
ཀྱང་སངས་རྒྱས་མོས་པའི་དུས་སུ་འབྲས་བུ་ཐོབ་ཅིང་། ཁྱིམ་པ་རྣམས་ཁྱི་ཤི་བ་
དང་འདྲ་ཞིང་། ཚུལ་ཁྲིམས་ཉམས་པའི་རབ་ཏུ་བྱུང་བ་རྣམས་སྤོས་ཀྱི་གླང་པོ་ཤི་
བའི་རོ་དང་འདྲ་བར་གསུངས། མུ་སྟེགས་པའི་དགེ་སྦྱོང་རྣམས་ཀྱང་ཟིལ་གྱིས་
གནོན་པ་ཡིན་ཏེ། ས་སྙིང་འཁོར་ལོ་བཅུ་པ་ལས། །ཙམ་པ་ཀ་ཡི་མེ་ཏོག་རྙིང་གྱུར་
ཀྱང་། །མེ་ཏོག་གཞན་པ་རྣམས་ལས་ཤིན་ཏུ་ལྷག །དགེ་སློང་ཚུལ་ཁྲིམས་ཉམས་
པ་སྡིག་སྤྱོད་ཀྱང་། །མུ་སྟེགས་ཅན་དག་ཐམས་ཅད་ཀུན་བས་མཆོག །ཅེས་སོ། །
མ་ཟད། དགེ་ཚུལ་སློང་ལ་ངན་སེམས་ཙམ་ཡང་སྐྱེ་མི་རུང་སྟེ། མདོ་ལས། སེམས་
ཅན་གང་ཞིག་དགེ་སློང་གོས་ངུར་སྨིག་གྱོན་པ་ལ་ངན་སེམས་བསྐྱེད་ན་མི་དེ་ནི་
དུས་གསུམ་གྱི་སངས་རྒྱས་དང་རང་སངས་རྒྱས་དང་དགྲ་བཅོམ་པ་ལ་ངན་སེམས་
བསྐྱེད་དེ། དུས་གསུམ་གྱི་འཕགས་པ་ལ་ངན་སེམས་བསྐྱེད་པས་སྡིག་པའི་ལས་
ཁ་ན་མ་ཐོ་བའི་འབྲས་བུ་ཚད་མེད་པ་སྨིན་པར་འགྱུར་རོ། །ཞེས་གསུངས་སོ། །
ཆོས་གོས་ཙམ་ལ་ཡང་བརྙས་ཆོས་དང་གནོད་པ་བྱེད་མི་རུང་ཞིང་གུས་བཀུར་བྱེད་
ན་བསོད་ནམས་འབྱུང་སྟེ། ས་སྙིང་མདོ་ལས། དྲང་སྲོང་ཆེན་པོའི་རྒྱལ་མཚན་ན་
བཟའ་འདི། །མཁས་པ་ཐམས་ཅད་ཤིན་ཏུ་བསྟོད་ཅིང་བསྔགས། །གང་ཞིག་འདི་
ལ་མཆོད་པ་བྱེད་པ་ནི། །སྲིད་པའི་འཆིང་བ་ཀུན་ལས་ངེས་པར་གྲོལ། །ཞེས་སོ། །
སྔོན་ནགས་ཚལ་ཞིག་ན་སེང་གེ་ཡི་དམ་བརྟན་པ་ཞེས་བྱ་བ་སྤུ་གསེར་གྱི་མདོག་

འདྲ་བ་ཤིན་ཏུ་མཛེས་པ་སེམས་ཅན་ལ་བྱམས་པ་ཞིག་ཡོད་པ་རྔོན་པ་ཞིག་གིས་
མཐོང་ནས། བདག་གིས་འདི་བསད་དེ་ལྤགས་པ་རྒྱལ་པོ་ལ་ཕུལ་ན་རྙེད་པ་ཆེན་
པོ་ཐོབ་པོ་བསམས་ནས། རྔོན་པ་དེས་ཐབས་བྱས་ལ་སྐྲ་བྲེག ཆོས་གོས་གྱོན་
མདའ་གཞུ་མཆན་དུ་བཅུག་སྟེ་སེང་གེའི་ཕྱོགས་སུ་སོང་ནས་སེང་གེ་གཉིད་ལོག་
ནས་ཡོད་པ་ལ་དུག་མདའ་བརྒྱབས་སོ། །སེང་གེ་སད་ནས་རྔོན་པའི་སྟེང་དུ་
བརྒྱུགས་པས་རྔོན་པ་ཆོས་གོས་གྱོན་པ་ཞིག་མཐོང་ནས་དད་པ་སྐྱེས་ཏེ་བདག་
གིས་འདི་ལ་གནོད་པ་བྱས་ན་དུས་གསུམ་གྱི་འཕགས་པ་རྣམས་ལ་ངན་སེམས་
བསྐྱེད་པ་ཡིན་ནོ་སྙམ་ནས་ཤི་བ་ཡིན་ནོ། །བསྐལ་པ་བཟང་དུས་དུད་འགྲོས་ཀྱང་
རབ་ཏུ་བྱུང་བའི་རྟགས་ཙམ་བཟུང་བ་ལའང་གནོད་པ་མི་བྱེད་པ་ལ་ལྟོས། སྐུ་
གསུང་ཐུགས་རྟེན་བཤིགས་ན་བཤིག་པ་པོ་རང་གིས་མཚམས་མེད་ལྟ་བུ་ལས་
ངན་ཆེན་པོ་ཞིག་བྱས་པ་ལས་བསྟན་པ་ལ་ཆེར་མི་གནོད། དགེ་ཚུལ་སློང་བཟང་
ངན་ཇི་ལྟར་ཡང་བསྟན་པ་ཕྲན་བུ་རེ་བཟུང་མེད་མཁན་མེད་པས། མི་དབང་ཆེན་
སོགས་ཀྱིས་དགེ་འདུན་པ་གྱོད་ལ་གཏུག་ཅིང་རྒྱུ་ལུས་ལས་ཆད་མནར་སོགས་
བྱེད་པ་ནི་བསྟན་པ་དངོས་སུ་བཤིག་པ་ཡིན་ནོ། །སྔོན་རྒྱ་གར་པའི་རྒྱལ་པོ་རྣམས་
ཀྱི་ཁྲིམས་ལ་རབ་ཏུ་བྱུང་བ་ཞིག་ཇི་ལྟར་འགལ་ཡང་གཞོན་ནུའི་སྤང་བ་ཐོབ་པ་
ཞེས་བཀའི་བཀྱོན་པ་ཙམ་ཡང་མེད་དོ། །སྔོན་མི་ཞིག་གིས་དགེ་བསྙེན་ཞིག་
བརྡུངས་པས་ཚེ་རབས་མང་པོར་དུད་འགྲོ་ལུས་ཆེན་པོ་ཞིག་ཏུ་སྐྱེས་ནས། ཆུ་ནང་
དུ་སོང་ན་ཆུ་གནས་ཐམས་ཅད་ཀྱིས་ཟོས། ཆུ་ཁར་འོང་ན་གཅན་གཟན་སོགས་

གཏུབས་བྱེད་པའི་སྡུག་བསྔལ་མྱོང་བའི་ལོ་རྒྱུས་ཡོད་པ་ལྟར་རོ། །དགེ་ཚུལ་སློང་
བསད་པ་སོགས་ཀྱི་ཉེས་དམིགས་གཏམ་རྒྱུད་མང་ངོ་། །སྡོམ་པ་སྣ་རེ་ཡོད་ནའང་
རྟོགས་པའི་བསྟན་པ་ཡིན་ཞིང་ལྷ་དང་བཅས་པའི་མཆོད་རྟེན་དང་འདྲ་བས། དགེ་
ཚུལ་དང་དགེ་བསྙེན་དང་བསྙེན་གནས་ཀྱི་སྡོམ་པ་བླངས་པའི་བཙུན་མ་རྣམས་
ཀྱི་ཚུལ་ཁྲིམས་ཐོག་ན་བསྟན་པ་ལ་རྨ་འབྱིན་གང་ཟག་གི་ཐར་ལམ་བཅད་པ་ཡིན།
གསེར་ནག་གི་མཆོད་རྟེན་ལ་དུག་ནག་གི་སྟ་རེ་ཟེར་བའི་དཔེའང་དེ་ཡིན་ནོ། །
ལར་ལོ་བརྒྱའི་བར་གྱི་མཆོད་སྦྱིན་ཞིག་བཅད་པ་བས། ད་ལྟ་དུས་སྙིགས་མ་
འདིར་ཉིན་གཅིག་གི་སྡོམ་པ་སྣ་གཅིག་ལ་བར་ཆད་བྱས་པའི་ཉེས་པ་ཆེའོ། །དཀོན་
བརྩེགས་ལས། གང་ཞིག་དད་པའི་སེམས་ཀྱིས་ནི། །ལོ་བརྒྱར་སྦྱིན་པ་བྱིན་པ་
བས། །གང་གིས་ཉིན་གཅིག་ཚུལ་ཁྲིམས་དག །བསྲུང་བ་དེ་ནི་ཆེས་རབ་འཕགས། །
ཞེས་སོ། །དགེ་རྩ་འདུས་བྱས་ཞིག་ལ་རྟེན་གསུམ་བཞེངས་པ་འདི་ཕན་ཡོན་ཤིན་
ཏུ་ཆེ་བ་མདོ་རྒྱུད་རྣམས་ནས་མང་དུ་གསུངས་ཤིང་བཤིག་ནའང་ཉེས་དམིགས་དེ་
བས་ཆེ་བ་ཡིན་ནོ། །པད་དཀར་ལས། གང་གིས་རྩིག་ངོར་གཟུགས་ཀྱི་རི་མོ་ནི།།
བསོད་ནམས་བརྒྱུ་མཚན་ཡོངས་སུ་རྫོགས་པའི་སྐུ། །བདག་གིས་བྲིས་སམ་གཞན་
ལ་འདྲིར་བཅུག་ཀྱང་། །དེ་དག་ཐམས་ཅད་བྱང་ཆུབ་ཐོབ་པར་འགྱུར། །ཞེས་
སོགས་མང་དུ་གསུངས། སྐུ་གཟུགས་ནི་བཟོའི་སྤྲུལ་པ་ཡིན་ཏེ། སྔ་མ་ལས། སྐུ་
གཟུགས་རྣམ་པ་མང་པོ་དེར་སྤྲུལ་ནས། །འགྲོ་བ་དགེ་ལ་སྤྱོད་པའི་དོན་བྱེད་དོ། །
ཞེས་སོ། །སྙན་གྱི་གོང་རྒྱན་ལས། ལྔ་བརྒྱ་ཐ་མར་གྱུར་པ་ན། །ང་ནི་ཡི་གེའི་
གཟུགས་སུ་གནས། །ང་ཡིན་སྙམ་དུ་ཡིད་བྱོས་ལ། །དེ་ཚེ་དེ་ལ་གུས་པ་གྱིས། །

ཞེས་གསུང་རབ་ཀྱི་ཡི་གེ་འདི་ཡང་གཟུགས་སྐུ་ཡིན་པར་བསྟན་ཞིང་། ཆོས་སྐུའི་
རིང་བསྲེལ་ཡང་ཡིན་པས་བཤིག་པ་དང་བཙོང་བ་སོགས་བྱས་ན་ཉེས་དམིགས་
ཆེའོ། །ངན་སོང་གི་སེམས་ཅན་སོགས་ལས་ངན་པ་ལ་ནི་སྐུ་གཟུགས་ཀྱི་འདུ་ཤེས་
ཚེ་སྐུ་གཟུགས་ཀྱང་མཆོག་གི་སྤྲུལ་སྐུ་དངོས་སུ་མཐོང་བ་ཡིན་ནོ། །རྒྱུད་བླ་མ་ལས།
ཇི་ལྟར་བེེཌཱུར་ས་གཞི་གཙང་མ་ལ། །ལྷ་དབང་ལུས་ཀྱི་གཟུགས་བརྙན་སྣང་བ་
ལྟར། །དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་དབང་པོའི་སྐུ་ཡི་
གཟུགས་བརྙན་འཆར། །ཞེས་སོ། །དེས་ན་སངས་རྒྱས་ཀྱི་ཡོན་ཏན་ལ་བསམས་
ཏེ་སྐུ་གཟུགས་ཀྱི་རྒྱུ་བཟང་ངན་ཅི་ཡིན་ཀྱང་ནོར་གྱི་འདུ་ཤེས་མི་བྱེད་པར་སངས་
རྒྱས་དངོས་ཀྱི་འདུ་ཤེས་འཇོག་དགོས་ཏེ། བཤེས་སྤྲིང་ལས། ཇི་ལྟར་བདེ་གཤེགས་
སྐུ་གཟུགས་ཤིང་ལས་ཀྱང་། །བགྱིས་པ་ཇི་འདྲའང་རུང་སྟེ་མཁས་པས་མཆོད།།
ཅེས་སོ། །བླ་མ་སྐྱེས་བུ་དམ་པའི་འདྲ་སྐུ་སོགས་བཤིག་ནའང་ཉེས་པ་འདྲ་བ་ཡིན་
ནོ༑ །མཆོད་རྟེན་ཡང་རྒྱལ་བའི་ཐུགས་ཀྱི་རྟེན་ཡིན་པས་བཞེངས་ན་ཕན་ཡོན་དང་
བཤིག་ན་ཉེས་དམིགས་ཆེ་བ་ལ་བསམས་ཏེ། ཨ་རུ་རའི་འབྲུ་ཙམ་ཡན་ཆད་
བཞེངས་པ་དང་གཞན་གྱི་མཆོད་རྟེན་ལ་ཆེ་ཆུང་དང་སྒྲོས་མི་སོགས་ཀྱང་སྨྲ་མི་
རུང་ན་བཤིག་པ་ལྟ་ཅི་སྨོས། བསམ་པ་བཟང་པོས་མཆིལ་ལྷམ་ཞིག །ཐུབ་པའི་
དབུ་ལ་བཞག་པ་དང་། །གཞན་གྱི་དེ་ཉིད་བསལ་བྱས་པ། །གཉིས་ཀས་རྒྱལ་
སྲིད་ཐོབ་པ་ཡིན། །ཞེས་སཱཙྪ་གཅིག་གིས་མི་གསུམ་སངས་རྒྱས་ཟེར་བ་དང་།

ཕག་ཅིག་གི་ལུས་ལ་འདམ་འབགས་འབུར་ཡོད་པ་མཆོད་རྟེན་ལ་དྲུད་པས་གས་
ཁ་ཞིག་ཟུམ་པས་ལྷ་ཡུལ་དུ་སྐྱེས་པ་སོགས་ལོ་རྒྱུས་མང་ངོ༌། །མཆོད་རྟེན་ལ་བསྐོར་
བ་བྱས་ན། འདུལ་བ་ལས། མཁས་པ་གང་ཞིག་རབ་ཏུ་སེམས་དད་པས། །སངས་
རྒྱས་མཆོད་རྟེན་འདི་ལ་གོམ་འདོར་ན། །འཛམ་བུའི་ཆུ་བོའི་གསེར་གྱི་སྲང་ཚད་
ནི༑ ༑སྟོང་ཕྲག་བརྒྱ་ཡང་དེ་དང་མཉམ་པ་མིན། །ཞེས་དང་། མཆོད་རྟེན་ལ་རྒྱན་
དང་མེ་ཏོག་དང་། མར་མེ་འབུལ་བ་དང་། རྡུལ་ཕུག་པ་དྲི་བཟང་དང་ས་དཀར་
བྱུག་པ་སོགས་ཀྱི་ཕན་ཡོན་མཐའ་ཡས་པར་གསུངས་ཤིང་། མཆོད་རྟེན་ཞིག་པ་
གསོ་བཅོས་བྱས་ན། སངས་རྒྱས་མཆོད་རྟེན་མཐོང་ནས་སུ། །ཞིག་པ་སླར་ཡང་
བཅོས་པར་བྱ། །དེ་ཕྱིར་སྟོབས་ནི་ཆེ་བ་དང་། །ལུས་ཆེ་བ་དང་མི་འཇིགས་
འགྱུར། །ཞེས་སོ། །སྐུ་གཟུགས་དང་མཆོད་རྟེན་བཤིག་པ་དང་། ཐིག་ཚད་མ་
ཚང་བ་དང་དུད་པ་སོགས་ཀྱིས་མདོག་ངན་པ་བྱས་པ་དང་། འགོམ་ཡུག་སོགས་
བརྙས་བཅོས་བྱས་ན་ངན་སོང་དུ་སྐྱེ་ཞིང་། མིར་སྐྱེས་ཀྱང་ལུས་ཐུང་བ་དབང་པོ་
དང་ཡན་ལག་མི་ཚང་བ། མདོག་ངན་པ། གླེན་པ་ཉམ་ཆུང་སོགས་སུ་སྐྱེའོ། །ལྷ་
ཁང་ཞེས་པ་རྟེན་གསུམ་དང་དགེ་འདུན་པའི་ཚོགས་ཁང་གཙུག་ལག་ཁང་ནི་བཤིག་
པ་ཕར་ཞོག ནང་དུ་ཉལ་བ་དང་། མཆིལ་སྣབ་དང་ཇ་སྙིགས་སོགས་འདོར་བ་
དང༌། དྲི་ངན་སོགས་བྱས་ནའང་ངན་སོང་དུ་སྐྱེ་ཞིང་། ལྷ་ཁང་ནང་དུ་སྟན་ངན་
པས་ཀྱང་འདུག་མི་རུང་སྟེ། སྔོན་བཅོམ་ལྡན་འདས་ཡུལ་ཡངས་པ་ཅན་དུ་བསོད་
སྙོམས་ལ་གཤེགས་པ་ན་མི་རྒྱབ་ནག་པོ་རྫ་སྐུབ་ལྟ་བུ་ཞིག་གཟིགས་ཏེ། འདི་ནི་
སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་བ་ཞིག་ཡིན་དུས་དགེ་འདུན་གྱི་

གཙུག་ལག་ཁང་དུ་གདིང་བ་དྲི་མ་ཅན་བཏིང་ནས་བསྡད་པའི་ལས་ཀྱིས་ཚེ་རབས་
ལྔ་བརྒྱར་རྒྱབ་གཞུང་ནག་པོ་འདི་ལྟར་གྱུར་ཏོ་གསུངས། དགེ་འདུན་འཚོས་དམྱལ་
བ་མཐོང་བའི་ནང་རྩིག་པ་དང་འདྲ་བ། ཀ་བ་དང་འདྲ་བའི་དམྱལ་བའི་སེམས་
ཅན་མཐོང་བ་ཡང་། ལྷ་ཁང་གི་རྩིག་པ་ལ་མཆིལ་མ་བཏབ་པ་དང་། ཀ་བ་ལ་
མཆིལ་སྣབ་བྱུགས་པ་རྒྱབ་གཏད་བྱས་པས་མདོག་མ་རུངས་པ་བྱས་པ་སོགས་ཀྱི་
འབྲས་བུ་ཡིན་པར་གསུངས་སོ། །རྟེན་གསུམ་ལྷ་ཁང་བཞེངས་པའི་རྒྱུ་རྫས་ལ་
བླངས་ནས་ཚད་ལྡན་མ་འགྲུབ་པ་དང་ཆེན་པོ་ཆུང་བཅུག་པ་སོགས་ཀྱང་བཤིག་
པ་དང་འདྲའོ། །འདི་དག་གི་ཉེས་དམིགས་གཏམ་རྒྱུད་མང་པོ་མ་བྲིས་ཀྱང་འདི་
དག་ལ་གནོད་ན་ཉེས་པ་ཆེ་བ་ལོས་ཤེས་པས་ཕྱིན་ཆད་འཛེམ་པ་དང་། སྔོན་ཆད་
ཁང༌། གསུང་རབ་བཀའ་བསྟན་འགྱུར་དང༌། རྟེན་གསུམ་སོགས་དཔང་ཡིན་ནོ་
ཞེས་ཚད་བཙུགས་ཏེ་ངག་འཁྱལ་ཙམ་སྨྲ་བའི་སྐབས་སུའང་མནའ་རེ་དང་གཏམ་
པ་རྣམས་མཐོལ་ལོ་བཤགས་སོ། །སཱཙྪ་རྡོག་གཅིག་མ་ཎི་ཚིག་གཅིག་བཞེངས་
མི་ཐུབ་པར་བཀའ་བསྟན་འགྱུར་མན་ཆད་ཁ་ཐོག་ཏུ་ལེན་པ་འདི་ཚོས་ཅི་བསམ།

འདུག །ཨོ་རྒྱན་ཆེན་པོས། མ་རབས་མནའ་ལ་རྗེན་པར་ཟ་བའི་དུས། །འགྲོ་བའི་
ལས་ཟད་རྩི་ཐོག་ཉམས་པ་འབྱུང་། །ཞེས་གསུངས་སོ། །ད་ལྟའི་མི་རྣམས་དོན་
ཆུང་ངུ་ཞིག་ལའང་ཕན་ཚུན་མནའ་མང་པོ་བྱེད་འདུག་པ་ནི་ཐམས་ཅད་ལ་མནའ་
མེད་པའི་རྟགས་ཡིན་གྱི། མནའ་གཏམ་ལ་ཆག་བཞག་ཡོད་ན་མང་པོ་སྐྱེལ་འདུག་
ག་ལ་དགོས། མནའ་གཏམ་ཐམས་ཅད་རྩམ་པ་བཞིན་ཏུ་ཟོས་པའི་དབང་འབྲས་
ཡུལ་དུ་སྨིན་ནས་ས་བཅུད་ཟས་བཅུད་ཉམས། འབྱུང་བཞིའི་དགྲ་རྒོད། རང་ལ་
སྨིན་ནས་མི་རྣམས་ཀྱི་ཁ་རྗེ་དབང་ཐང་ལ་ལྟོས། དེས་ན་མནའ་ཟ་དགེ་འཇོམས་
ལ་ཤིན་ཏུ་འཛེམ་དགོས་སོ། །སོགས་ཁོངས་ནས་བསྟན་པའི་ཆོས་སྤོང་དངོས་ནི་
སྔར་ཡང་ཅུང་ཟད་བཤད་མོད། གྲོགས་ངན་པ་མི་མཁས་པའི་བླ་མ་ཕྱོགས་རིས་
ཅན་རེ་ལ་བསྟེན་ནས་རྒྱལ་བའི་བསྟན་པ་ཆགས་སྡང་གིས་དཀྲུགས། ཁ་ཕྱིར་
བལྟས་ཀྱི་ཐོས་པ་ཕྲན་བུ་རེ་སྦྱངས་པ་དང་གྲུབ་མཐའ་འཛིན་པར་རློམ་ནས་ང་རྒྱལ་
ཆོས་སུ་བཟུང་སྟེ། ངེད་ཚོས་བརྟགས་ན་འདི་འཐད་མི་འཐད་ཅེས་ལོང་བས་
གཟུགས་ཀྱི་བཟང་ངན་བརྗོད་པ་ལྟར། གསར་རྙིང་གི་ལྟ་གྲུབ་གཞུང་ལུགས་
ཐམས་ཅད་ལ་སྤང་བླང་དང་དགག་སྒྲུབ་བྱེད་རྨོངས་པ་ཐམས་ཅད་དེའི་རྗེས་སུ་
བརྒྱུགས་ནས་རྗེས་ཟློས་ཀྱིས་ཆོས་སྤོང་དུ་འཇུག་པ་ནི་མཚམས་མེད་ཀྱི་ལས་ལྔ་
པོ་སྟབས་གཅིག་ཏུ་བསགས་པ་བས་ཐུ་ཡིན་པས། རང་རེ་ཐོས་ཆུང་ཕྱོགས་རིས་
ལ་ཞེན་པ་ཚོས་བག་ཡོད་བྱེད་པ་གལ་ཆེའོ། །མདོ་སྡེ་རྒྱན་ལས། ཐོས་རྗེས་འབྲང་
སྟེ་བློ་ལྡན་ཐོབ་ནས་ནི། །གང་ཞིག་ཐོས་ལ་རབ་ཏུ་བརྙས་བྱེད་པ། །རྣམ་པ་སྣ་
ཚོགས་དཔག་ཏུ་མེད་ལུས་ལ། །རྨོངས་པ་གང་གི་ཕྱིར་ན་ངེས་པར་བྱེད། །ཅེས་

ལེགས་པར་གསུངས་པའང་སྤངས་པས་ན། །བརླག་གྱུར་ཆོས་ལ་ཁོང་ཁྲོས་སྒྲིབ།།
ཞེས་གསུངས། གལ་ཏེ་ཐམས་ཅད་རང་རང་གི་བློ་ལ་མ་འཚམས་ནའང་རང་གང་
གཞན་ཐམས་ཅད་ལའང་རབ་ཏུ་ན་འབྲེལ་བ་རེ་འཇོག་དགོས་ཏེ། འབྲུག་པ་ཀུན་
ལེགས་ཀྱིས། ངས་དམ་ཆོས་དེ་གཞུང་ལུགས་སྣ་ཚོགས་དང་མཇལ། གདམས་
ངག་དེ་འབྲེལ་པ་སྣ་རེ་ཞུས། ཞེས་སོ། །དེ་ལྟར་མིན་ཡང་བསྟོད་སྨད་མི་བྱེད་པར་
ཁ་རོག་བཏང་སྙོམས་སུ་བཞག་ན་ཉེས་པ་མེད་དེ། བཅོམ་ལྡན་འདས་ཀྱིས། བར་
མར་འདུག་པ་ལ་ནི་ཆོས་སྤོང་བའོ་ཞེས་ངས་མི་སྨྲའོ། །ཞེས་དང་། མདོ་རྒྱན་ལས།
ཡིད་ཀྱི་ཉེས་པ་རང་བཞིན་འདུག་པ་སྟེ། །མི་རིགས་པ་ཡི་གཟུགས་ལའང་མི་རིགས་
ན༑ ༑ཐེ་ཚོམ་ཟ་བའི་ཆོས་ལ་སྨོས་ཅི་དགོས། །དེ་བས་བཏང་སྙོམས་བཞག་ལེགས་
ཉེས་པ་མེད། །ཅེས་སོ། །སེམས་ཅན་ལ་བློ་རིགས་བསམ་གྱི་མི་ཁྱབ་པ་ཡོད་པས་
སྟོན་པ་ཐུགས་རྗེ་ཅན་གྱིས་ཆོས་ཀྱང་བསམ་གྱིས་མི་ཁྱབ་པར་གསུངས་པ་ཐམས་
ཅད་ཀྱང་སོ་སོ་ནས་བདེན་ཅིང་དངོས་བརྒྱུད་གང་རུང་གི་སྒོ་ནས་ཐར་བ་ཐོབ་པའི་
ལམ་མིན་པ་མེད་པ་ལྟར། རྗེས་འཇུག་གི་ལེགས་བཤད་རྣམས་ཀྱང་དེ་ལྟར་ཡིན་
པས་བཟང་ངན་དུ་མི་བལྟ་བར་བསམ་གྱིས་མི་ཁྱབ་པ་ཤེས་པར་བྱ་སྟེ། མདོ་ལས།
ཟབ་མོའི་ཆོས་ནི་སྟོན་པ་ལ། །གལ་ཏེ་མོས་པར་མ་གྱུར་ཀྱང་། །སྨད་པ་དག་ཏུ་
མི་བྱ་སྟེ། །ཆོས་ཉིད་བསམ་མི་ཁྱབ་དྲན་བྱ། །ཞེས་སོ། །ས་སྐྱ་པཎྜི་ཏས། ཅི་ཡང་
མི་ཤེས་པའི་བླུན་པོ་རྣམས་ཁ་རོག་བསྡད་ན་སངས་རྒྱས་ཀྱི་བསྟན་པ་ལ་ཉེས་པ་

ཆུང་། ཞེས་སོ། །ཁྱད་པར་དེང་སང་ལོག་ལྟ་དང་ཆགས་སྡང་གི་སྙིགས་མ་དར་ཞིང་
མཁས་པ་གཟུ་བོར་གནས་པ་དཀོན་པས་ན། མཁས་པ་གྲུབ་མཐའ་རྣམ་དག་ཡིན་
ཡང་མི་ཤེས་པ་རྣམས་ནི་ཐ་མལ་གྱི་རྩོད་པ་ལ་བཟུང་ནས་ཁོང་ཁྲོའི་རྒྱུར་འགྱུར་ན།
མི་མཁས་པས་གྲུབ་མཐའ་ལྟར་སྣང་འཆོས་པས་ལྟ་ཅི་སྨོས། ཀླུའི་རྒྱལ་པོ་རྔ་
སྒྲའི་ཚིགས་སུ་བཅད་པར། མི་རྣམས་ངང་ཚུལ་ངན་པ་དང་། །ལོག་པར་ལྟ་བས་
བཅོམ་པ་དང་། །གཏུམ་ཞིང་སྡང་བར་གྱུར་པའི་ཚེ། །ཁ་རོག་འདུག་དང་བདེ་བ་
འཐོབ། །ཅེས་དང་། བླུན་པོ་གང་ཞིག་ཆོས་སྟོན་པས། །དགེ་བའི་རྩ་བ་འཇིག་
བྱེད་ཅིང་། །སྐྱེ་དགུ་དག་ནི་མང་པོ་སྙེད། །སེམས་ཅན་དམྱལ་བར་འཚེད་པར་
འགྱུར། །ཞེས་སོ། །ཡང་མ་འོངས་པ་ན་རབ་ཏུ་བྱུང་བ་དག་གིས་ཆོས་ལ་སྐུར་བ་
བཏབ་སྟེ་ཆོས་སྤོང་པའི་ལས་ཀྱིས་དམྱལ་ཆེན་དུ་ལྷུང་ནས་བསྐལ་པ་དུ་མར་སྡུག་
བསྔལ་མྱོང་ཞིང་། ཚེ་རབས་དུ་མར་དམུས་ལོང་དང་། ལྕེ་མེད་པ་དང་། གདོང་
ཕྱིན་ཅི་ལོག་ལ་ཕྱོགས་པ་དང༌། ལྟག་པ་རྒུར་བ་དང༌། སྐེ་ཚིགས་མེད་པ་དང་།
རྐང་གྱོལ་དང་། ང་རོ་ཁྱི་སྐད་ལྟར་དང་། རྟག་ཏུ་བཀྲེས་ཤིང་སྐོམ་པས་གདུང་
བ་དང་། ལུས་སྐམ་པ་དང་། ཁ་རུལ་བ་དང་། ཀུན་གྱིས་ཡིད་དུ་མི་འོང་བ་སོགས་
སུ་སྐྱེ་བར་གསུངས་སོ། །ཁྱད་པར་ཕྱག་རྫོགས་སྔགས་ཀྱི་ལྟ་སྒོམ་ལ་ཡིན་མིན་གྱི་
ནམ་མཁའ་མཐོ་འཇལ་བྱེད་པ་དག་གི་ཚིག་ལ་ནི་རླུང་གི་འགྲོ་ཕྱོགས་ཙམ་དུའང་
འཛེམ་དགོས་ཏེ། རྒྱུད་བླ་མ་ལས། གང་ཞིག་ཡིད་ནི་ཆོས་ལ་སྡང་བ་དེ་ལ་ཐར་
པ་ག་ལ་ཡོད། ཅེས་སོགས་མང་དུ་གསུངས། ནམ་མཁའ་མཐའ་མཉམ་གྱི་རྒྱུད་
ལས། །གང་ཞིག་གསང་བའི་གསང་མཆོག་པ། །གང་ཞིག་སྤོང་བའི་སྐུར་པ་

འདེབས། །རྒྱལ་བའི་གསང་མཆོག་སྤངས་པ་ཡིས། །ཐར་པའི་ལམ་དང་གཏན་
དུ་བྲལ། །ཡེ་ཤེས་གཏིང་རྫོགས་ལས། །ངེས་དོན་འདི་ལ་འགལ་སེམས་སྡིག་
ཅན་རྣམས། །དམྱལ་བར་ངེས་འགྲོ་གཏན་དུ་སྙིང་རེ་རྗེ། །ཞེས་དང་། ཡིད་སྐྱོབ་
ལས། ཀུན་བཟང་དགོངས་པ་འདི་ལ་གཤེ་གྱུར་ན། །ནམ་མཁའ་ཇི་སྲིད་གནས་
པའི་སྙིགས་མ་ཐ་མའི་དུས། །ཉོན་མོངས་སྡུག་བསྔལ་དར་དྲགས་པས། །འཁོར་
བའི་ཆོས་ལ་ངེས་འབྱུང་ཞིང་། །བསྟན་པའི་སྒོར་ཞུགས་ཆོས་བྱེད་ཅིང་། །བསྟན་
སྙིང་གྲུབ་མཐའ་ངན་པ་ཡིས། །ཆོས་ལ་ཕྱོགས་དང་རིས་བཟུང་ནས། །ལོག་རྟོག་
སྤོང་ལས་བྱེད་འགྱུར། །འདུལ་བ་མདོ་སྡེའི་ཁ་འཛིན་ཅིང་། །རང་ཆོས་བསྟོད་ཅིང་
གཞན་ལ་སྨོད། །བསྟན་པའི་སྙིང་པོ་གསང་སྔགས་ལ། །སྐུར་འདེབས་ཁེངས་
ཚིག་ཡང་དག་འདོགས། །དེ་སོགས་ཆོས་སྤོང་ལས་བྱས་པའི། །སྙིགས་མའི་དུས་
སོགས། །ངན་འགྲོའི་ལམ་དུ་ཁ་བུབ་འགྲོ། །ཞེས་སོ། །དེ་ལྟ་བུའི་ཆོས་ཀྱི་གནད་
མ་གོ་བར་ཆོས་སྤོང་བའི་གང་ཟག་འཁོར་བའི་མཐའ་བཟློག་དཀའ་སྟེ། མདོ་ལས།
དམ་ཆོས་རྣམ་པར་མི་ཤེས་པའི། །བྱིས་པ་རྣམས་ལ་འཁོར་བར་རིང་། །ཞེས་
གསུངས་སོ། །

ཀྱང་མང་ཆེས་པས་མ་བྲིས་སོ། །ཁྱིམ་པ་རྣམས་ཀྱང་གཞན་ཟེར་ལ་ཉན་ནས་ཆོས་
བཟང་ངན་དང་ཆོས་ལ་ཞལ་དྲོ་མི་དྲོ་སོགས་མ་སྒྱུ་མ་གཏོགས་རང་རང་གི་ཁ་ཚོད་
ཙམ་རེས་ཆོས་སྤོང་གི་ལས་བསག་ཉེན་ཆེའོ། །དེས་ན་ཕྱིན་ཆད་འཛེམ་ཞིང་སྔར་
བྱས་ཀྱི་ལས་དེ་འགྱོད་བཤགས་ཆེན་པོས་དག་ཐུབ་དགོས་སོ། །བྱང་ཆུབ་སེམས་
དཔའ་ལ་སྐུར་འདེབས་ཀྱི་ཉེས་པ་བཤགས་པ་ནི། སེམས་ཅན་གཅིག་བསད་ན་
སྡིག་པ་ཇི་ཙམ་ཆེ་སྔར་བཤད་ལ། འདིར་ནི་ཁམས་གསུམ་སེམས་ཅན་ཐམས་ཅད་
དུས་གཅིག་ལ་བསད་པ་ལས་ཀྱང་སྡིག་པ་ཆེ་བ་ནི། བྱང་ཆུབ་སེམས་དཔའ་
རྣམས་ལ་ངན་སེམས་ཀྱིས་སྐུར་བ་བཏབ་པ་ཡིན་ཏེ། བྱང་ཆུབ་སེམས་དཔའ་ནི་
སངས་རྒྱས་ཀྱི་རྒྱུ་སེམས་ཅན་ཐམས་ཅད་ཀྱི་ཕ་མ་ལྟ་བུ་ཡིན་པའི་ཕྱིར། མདོ་ལས་
ཀྱང་། བྱང་ཆུབ་སེམས་དཔའ་ལ་ཁྲོ་བས་རྒྱབ་ཀྱིས་ཕྱོགས་ན་སེམས་ཅན་ཐམས་
ཅད་བཙོན་ཁང་དུ་བཅུག་པ་བས་སྡིག་པ་ཆེ་བ་དང་། འཛམ་བུ་གླིང་གི་སེམས་
ཅན་བསད་པ་བས་བྱང་ཆུབ་སེམས་དཔའ་ལ་སྨད་ན་ཉེས་པ་ཆེ་བ་དང་། མཆོད་
རྟེན་གང་གཱའི་ཀླུང་གི་བྱེ་མ་སྙེད་བཤིག་པ་ལས། ཐེག་པ་ཆེན་པོ་ལ་མོས་པ་ལ་
ཁྲོ་བའི་སེམས་བསྐྱེད་དེ་གཤེ་བ་དང་། མི་སྙན་པར་སྨྲས་ན་སྡིག་པ་ཆེ་བར་གསུངས་
སོ། །ཡང་སེམས་ཅན་ཐམས་ཅད་བསད་དེ་བདོག་པ་ཐམས་ཅད་དང་བྲལ་བར་
བྱས་པ་ལས་བྱང་སེམས་ལ་སྨད་ན་ཉེས་པ་ཆེ་བར་གསུངས་སོ། །དེས་ན་དོན་སྤུ་
ཙམ་མེད་པར་སྡིག་པ་ཆེན་པོ་དེ་འདྲ་བསགས་པ་མཐོལ་ལོ་བཤགས་སོ། །རྐུན་
མ་དང་བྱང་ཆུབ་སེམས་དཔའ་གར་ཡོད་མི་ཤེས་ཟེར་བའི་དཔེ་ལྟར། ཕར་བལྟས་
སྣང་ཚུལ་བཟང་ངན་ལ་དཔགས་ནས་ཁ་བཏང་སྐུར་འདེབས་མི་རུང་། གནས་

ཚུལ་ཇི་འདྲ་ཡིན་མི་ཤེས་ལ། སྦས་པའི་རྣལ་འབྱོར་པ་རྣམས་མེ་དོང་ཐལ་བས་
བཀབ་པ་ལྟར་ཡིན་ཏེ། བསླབ་བཏུས་ལས། དེ་ནི་བཟུང་འོས་མ་ཡིན་ན། །འཇིག་
རྟེན་རྒྱལ་བའི་མྱུ་གུ་བརྙས། །ཐལ་བས་གཡོགས་པའི་མེ་བཞིན་དུ། །སེམས་ཅན་
དམྱལ་ལ་སོགས་པར་བསྲེག །ཅེས་སོ། །བྱང་ཆུབ་སེམས་དཔའ་དབང་ཐོབ་
རྣམས་ནི་ངེས་པ་དང་མ་ངེས་པ་སྣ་ཚོགས་ཀྱི་སྐྱེ་བ་བཞེས་ནས་འགྲོ་དོན་མཛད་པ་
ཡིན་པས། སྤྲང་པོ་དང་ཤན་པ་དུད་འགྲོ་སོགས་ཀྱི་ནང་ནའང་བྱང་སེམས་ཆེན་པོ་
ཡོད་ན་བླ་སེར་རྣམས་ཀྱི་ནང་ན་ལོས་ཡོད། །ལར་བོད་གངས་ཅན་འདི་སྤྱན་རས་
གཟིགས་ཀྱི་གདུལ་བྱ་ཡིན་ཅིང་ཐེག་ཆེན་ལ་མོས་པ་ཅན་མང་བ་དང་། མ་ཎི་
འདོན་ཤེས་ཚད། ཐེག་ཆེན་གྱི་རིགས་ཅན་ཡིན་པ་མདོ་ཟ་མ་ཏོག་ལས་གསུངས་
པ་དང་། བླ་སེར་རྣམས་སེམས་བསྐྱེད་མ་ཐོབ་མཁན་མེད་པས་སུ་ལའང་སྐྱོན་
འདོགས་མི་བྱེད་པར་དག་སྣང་སྦྱངས་ན་ཉེས་མེད་ཕུན་སུམ་ཚོགས་པའི་རྩ་བ་ཡིན་
ཏེ་༑ རང་ལ་དད་པ་ཡོད་ན་ཡུལ་ངན་པ་ཡིན་ཀྱང་རྒན་མོ་ཁྱི་སོ་ལ་བརྟེན་ནས་སངས་
རྒྱས་པ་ལྟར་ཡིན་ནོ། །ཞི་བ་ལྷས། སེམས་ཅན་ངོ་བོར་མཐོང་བ་འདི་དག་ཉིད། །
མགོན་དེ་བདག་ཉིད་ཅིའི་ཕྱིར་གུས་མི་བྱེད། །ཅེས་སོགས་གསུངས། དཔེར་ན་
ཐོ་ལ་མིར་བཟུང་ན་རྒྱུག་འོང་བའི་སྣང་བ་སོགས་འཆར་བ་བཞིན། ངན་པ་ཞིག་
ཏུ་བཟུང་ན་སངས་རྒྱས་ཀྱང་སྐྱོན་དུ་མཐོང་། བཟང་པོར་བཟུང་ན་བཤན་པ་ཡང་
ཡོན་ཏན་ཅན་དུ་མཐོང་བ་སོགས་རང་རང་གི་སེམས་དག་མ་དག་ཡིན་པས་ཐམས་
ཅད་ལ་བཟང་པོའི་འདུ་ཤེས་བྱ། སྔོན་ས་ཆེན་ཀུན་དགའ་སྙིང་པོས་བཙུན་ཆུང་
མང་པོས་ཆོས་གོས་རྣམས་ཕུད་དེ་ཆུ་ཁ་ཞིག་ན་མདའ་རྩེད་བྱེད་པ་གཟིགས་ཏེ།

བཙུན་པ་རྣམས་ཆོས་གོས་བཞེས་དང་དགེ་བསྙེན་རྒན་པོས་ཕུག་གཅིག་འཚལ་
དགོས་གསུངས་པ་ལྟར་བྱེད་དགོས། གྲོ་ནས་ཀྱི་བཟང་ངན་ཕྱེས་པ་བཞིན་འདི་
བཟང་འདི་ངན་ཞེས་གང་ཟག་གི་རྒྱུད་ཚོད་ཐིག་པ་ནི་རང་རེ་ག་ལ་ཡིན། སངས་
རྒྱས་བཅོམ་ལྡན་འདས་ཀྱིས་ང་དང་ང་འདྲ་བ་མ་གཏོགས་གང་ཟག་ལ་ཚད་གཟུང་
བར་མི་བྱའོ། །བཟུང་ན་འགལ་ཚབས་ཅན་དུ་འགྱུར་རོ། །ཞེས་གསུངས། རང་
རྒྱུད་ན་སྐྱོན་མངོན་གྱུར་དུ་ཡོད་པ་འདི་མི་མཐོང་བར། གཞན་རྒྱུད་ལྐོག་ཏུ་གྱུར་
པ་ལ་སྐྱོན་བརྟག་པ་འདི་ཚོ་སྨྱོ། རྗེ་བཙུན་བྱམས་པས། མི་རིག་པ་ཡིས་གཟུགས་
རང་སྐྱོན་ཐམས་ཅད་སྦས་ནས་གཞན་སྐྱོན་བརྗོད་པ་ལ་ནི་ལྷ་དང་བཅས་པའི་
ཐུགས་ཁྲེལ་བ་ཡིན་ནོ། །དཀོན་བརྩེགས་ལས། བདག་གི་སྐྱོན་རྣམས་འཆབ་བྱེད་
ཅིང་། །གཞན་གྱི་ཉེས་ལ་རྟོག་པར་བྱེད། །འདི་གཉིས་དུག་གི་མེ་དང་འདྲ། །
མཁས་པ་རྣམས་ཀྱིས་རྨ་འདི་སྤོངས། །ཞེས་དང་། གང་དག་བྱང་ཆུབ་སེམས་
དཔའི་སྐྱོན་རྟོག་པ། །དེ་དག་སྨྱོན་པ་ཡིན་པར་ཤེས་པར་བྱ། །ཞེས་གསུངས། རང་
སྐྱོན་ནི་རི་ཙམ་ཡོད་ཀྱང་མཐོང་དཀའ་ལ། གཞན་སྐྱོན་ནི་ཡུངས་འབྲུ་ཙམ་ཡོད་
ཀྱང་མཐོང་སླ་བ་ཡིན་ཏེ། ཚོམས་ལས། བདག་ལས་གཞན་པའི་སྐྱོན་དག་ནི། །
མཐོང་བར་དཀའ། །ཞེས་དང་། གཞན་གྱི་སྐྱོན་ལ་མི་བརྟག་ཅིང་། །གཞན་གྱིས་
བྱས་དང་མ་བྱས་མིན། །བདག་ཉིད་ཀྱིས་ནི་རིགས་པ་དང་། །མི་རིགས་པ་ལ་
བརྟག་པར་གྱིས། །ཞེས་གསུངས། ད་ལྟ་ཟོག་པོ་གྲུབ་རྫུན་ཀླ་ཀློའི་ཆོ་འཕྲུལ་ཅན་

མང་པོས་འགྲོ་བ་མགོ་བསྐོར་བའི་དུས་ཀྱང་ཡིན་གསུངས་པས། བཟང་པོ་མཐོང་
ཡང་དད་སྔ་དང་ངན་པ་མཐོང་ཡང་སྨད་སྔ་མི་བྱེད་པར་བཏང་སྙོམས་སུ་བཞག །
སྔར་དད་འདུན་ཡོད་པའི་བླ་སེར་བདེན་པ་སྡོམ་གཙང་རེ་ལ་བསྟེན་ན་རང་ཡང་
མི་བསླུ་གཞན་ཡང་འགྱུར་རྒྱུ་མེད། གལ་ཏེ་དང་པོ་དད་པས་ཆོས་ཞུས་པ་དང་རྒྱུ་
འབྲེལ་སོང་ཟིན་ན་བླ་མར་བཟུང་ཚར་བ་ཡིན་པས་ཕྱིས་ནས་སྐྱོན་དུ་མཐོང་ཡང་
སྨད་སྐུར་མི་རུང་སྟེ། རྒྱུ་འབྲས་ཆུད་ཟ་བ་དང་རང་ཡང་དམྱལ་བར་འགྲོ་བ་ཡིན་
ཏེ། ཇོ་བོ་རྗེས། ཀུན་ལ་སྐུར་བ་མི་གདབ་སྟེ། གང་མོས་དེ་ལ་འདུན་པར་བྱ།
ཞེས་གསུངས། ཡང་སྤྱོད་འཇུག་ལས། སེམས་ཅན་མོས་པ་སྣ་ཚོགས་པ། །རྒྱལ་
སྙིགས་དུས་ཀྱི་མི་རྣམས་དམུ་རྒོད་ཆེས་པས་བླ་མ་རེས་ས་ཕྱོགས་ལ་ལ་དང་གང་
ཟག་ལ་ལ་རེ་མགུ་ཐབས་མ་ཐོན་ནས་སྐུར་པ་འདེབས་པ་ལ་རི་བོང་ཅལ་འདྲོག་
གི་དཔེ་ལྟར། གཞན་གྱི་ཁ་ལ་ཡང་རྒྱུག་མི་རུང་སྟེ་དེང་སང་མི་ཕལ་ཆེ་བ་འདི་
ཁད་དུ་གྱུར་ཏོ། །སྔོན་སྟོན་པ་ཐུགས་རྗེ་ཅན་དང་བདུད་ལྷས་སྦྱིན་ལྟར་མི་ངན་
སྐལ་ཆད་རྣམས་ནི་རང་རང་དང་འདྲ་བའི་ཟོག་པོ་རྒྱུ་འབྲས་མི་བརྩི་མཁན་རེ་ཡོད་
ན་དེ་བླ་མར་བརྩི་ཞིང་། ཆོས་དང་མཐུན་པ་རེ་ཡོད་ན་དེ་ལ་ནི་བདུད་ཙམ་དུ་བལྟས་
ཏེ༑ རང་རང་གི་ཆོས་བརྒྱད་ལ་གནོད་དུ་དོགས་ནས་གཤེ་སྐུར་ལོག་འདེབས་
ཞབས་འདྲེན་ཐུགས་དཀྲུག་བྱས་ཏེ་ཡུལ་ཕུད་བྱེད་པའང་ཡོད་དོ། །དཔེར་ན་རྩྭ་
ཏ་རྐང་གཅིག་པའི་ཡུལ་དུ་མི་རྐང་གཉིས་པ་སོང་ན་འདི་ནི་མི་མ་ཡིན་ཏེ་རྐང་པ་

གཉིས་འདུག་ཅེས་སྨད་པ་བཞིན་ནོ། །ཨོ་རྒྱན་ཆེན་པོས། མཁས་གྲུབ་རྣམས་
ནི་ས་མཐར་འཁྱམས་པའི་དུས། །ཟོག་པོ་རྫུན་པས་མི་མགོ་བསྐོར་བ་འབྱུང་། །
འདུལ་ཁྲིམས་ཅན་གྱི་ཡོན་ཏན་མི་མཐོང་དུས། །ཚུལ་འཆོས་ཅན་གྱིས་འགྲོ་རྣམས་
བསླུ་བ་འབྱུང༌། །ཞེས་སོ། །བུ་མོ་གསེར་ཕྲེང་ཅན་གྱི་རྟོགས་བརྗོད་ནའང་ཡོད་
པ་ཡིན་ནོ། །དེས་ན་གཞན་གྱིས་ངན་པ་ཡིན་ཞེས་སྨད་པ་ཙམ་ཐོས་པའི་རྗེས་སུ་
འབྲང་མི་རུང་སྟེ་རང་རང་གི་ལྷ་ལའང་མཐའ་འཁོབ་པ་རྣམས་ཀྱིས་སྨད་འོང་བའི་
ཕྱིར་དང་། རྒྱུ་མཚན་མེད་པའི་གྲགས་པ་ཙམ་གྱི་རྗེས་སུ་བརྒྱུགས་ན་རང་གཞན་
ཀུན་ཕུང་བར་འགྱུར་རོ། །རང་གི་མིག་གིས་སྐྱོན་ཅན་དམན་པ་ཞིག་མཐོང་ན་ཡང་
བརྙས་ཆོས་དང་སྨད་སྐུར་མི་རུང་སྟེ། སྔོན་རྒྱ་གར་ན་སྤྲང་པོ་རྣམས་ཀྱི་ནང་ན་
བྱང་ཆུབ་སེམས་དཔའ་ཆེན་པོ་ཞིག་བཞུགས་པའི་ལོ་རྒྱུས་སོགས་དང་། ཇོ་བོ་
རྗེ་བོད་དུ་བྱོན་པར་གཏེར་སྟོན་ཞིག་མཇལ་དུ་བྱོན་པ་དང་། ཇོ་བོའི་བཞུགས་ཁང་
སྒོ་ན་རྒན་མོ་མགོ་སེ་བ་ཞིག་མཁར་བ་བཙུགས་ནས་ཡོད་པ་ལ། གཏེར་སྟོན་བླ་
ཆེན་སྤྲོས་རྒྱ་མཛད་པ་ཡིན་པས་གྲྭ་བ་རྣམས་ཀྱིས་རྡོ་དབྱུག་གིས་བྱོན་ལམ་ན་ཡོད་
པ་ཐམས་ཅད་དེད་པ་དང་རྒན་མོ་བྲོས་མ་ཐུབ་པར་ས་ལ་བསྐྱེལ་ལོ། །རྗེས་སུ་
གཏེར་སྟོན་དེ་འདས་ནས་ཟངས་མདོག་དཔལ་རིར་བྱོན་པ་ན་བུད་མེད་གཅིག་
གིས་བཀག་ནས་རིག་འཛིན་གྱི་གྲལ་དུ་འོང་མ་བཅུག་གོ །བླ་མས་ཁྱོད་སུ་ཡིན་
བདག་ཅིའི་ཕྱིར་དགག་ཅེས་དྲིས་སོ། །མོ་ནི་མཁའ་འགྲོ་ཡེ་ཤེས་མཚོ་རྒྱལ་ཡིན།
ཇོ་བོ་རྗེ་བོད་དུ་བསྟན་པ་སྤེལ་ཕྱིར་བྱོན་པ་ན་མོ་དེའི་བར་ཆད་སྲུང་ཕྱིར་སྒོ་ན་ཡོད་
པ་ལ་ཁྱོད་ཀྱིས་བརྙས་ཆོས་བྱས་པ་ཡིན་པས་ད་ཁྱོད་བཀག་པ་ཡིན་ནོ། །ཞེས་

སོགས་དང་། ཐང་སྟོང་རྒྱལ་པོའི་རྣམ་ཐར་ནང་ཡ་བོ་དང་ཡུག་ས་མོ་ལ་སོགས་
པའི་སྤྲུལ་པའི་བླ་མ་མང་པོ་བསྟེན་པའི་ལོ་རྒྱུས་དང་། ཆོས་རྒྱལ་སྲོང་བཙན་སྒམ་
པོ་བལ་ཡུལ་མཆོད་རྟེན་རྣམ་གསུམ་རྩར་བྱོན་པའི་ཚེ་དེར་དགེ་སློང་ཨ་ཇོ་པ་ཞིག་
གིས་དུག་པོ་ཉི་མ་ལ་བཏིང་ནས་ཤིག་བཏུས་ཏེ་ཡོད་པ་ལ། རྒྱལ་པོས་འདི་ནི་དགེ་
སློང་ཞིག་གོ་སྙམ་ནས་ཆིབས་པ་ལས་བབས་ཏེ་ཕྱག་བྱས་སོ། །ཨ་ཇོ་བ་དེས་
བསམ་པ་བདག་རེ་བཟང་རྒྱལ་པོ་ཆེན་པོ་འདི་ཚོས་ཕྱག་བྱེད་དོ་སྙམ་མོ། །རྒྱལ་
པོས་དེ་མཁྱེན་ནས་བདག་ནི་ཤཱཀྱའི་རྒྱལ་པོའི་ཆོས་འདུལ་བ་ལ་དད་པ་ཡིན་པས་
ཁྱོད་རང་ང་རྒྱལ་མ་བྱེད་གསུངས། དགེ་སློང་དེ་སྦས་པའི་གྲུབ་ཐོབ་ཞིག་ཡིན་པས་
མཆོད་རྟེན་དེ་རྣམས་ཕྱག་སོར་གྱི་རྩེ་ལ་བཞག་ནས་བསྟན་ཏོ། །རྒྱལ་པོས་དེ་ལ་
ངོ་མཚར་ཅི་ཆེ་ཞེས་ཐོར་ཅོག་བཤིག་སྟེ་འོད་དཔག་མེད་ཀྱི་སྐུ་དངོས་སུ་བསྟན་
ཏོ༑ །དགེ་སློང་གིས་དེ་ངོ་མཚར་ཅི་ཚེ་ཞེས་གྲི་གྱེན་དུ་བླངས་ཏེ་ལྟོ་བ་ཤགས་ཀྱིས་
གཤགས་ནས་དཔལ་བདེ་མཆོག་གི་དཀྱིལ་འཁོར་མངོན་སུམ་དུ་བསྟན་པ་སོགས་
སོ༑ ༑མདོ་ལས་ཀྱང་། མདོག་ངན་གླེན་ནམ་ཡང་ན་རྙེད་མེད་དམ། །བརྙས་ཤིང་
སྨད་པར་བྱ་བ་ཡིན་ན་ཡང་། །མི་ཡི་ཁམས་དང་སྤྱོད་པ་ཤེས་དཀའ་བས། །དེ་ལ་
གྱ་ཚོམ་སྐྱོན་ནི་གདགས་མི་བྱ། །ཞེས་གསུངས་སོ། །
དེ་ལྟར་མི་ལ་ཚོད་འཛིན་མི་རུང་བར་མ་ཟད་དུད་འགྲོའི་ཚོད་ཀྱང་ཤེས་དཀའ་
སྟེ༑ སྔོན་སོག་པོའི་དགེ་བཤེས་ཞིག་གིས་ཁོང་གི་སློབ་མ་ཞིག་ལ་ཁྱོད་རྒྱ་ནག་རི་
བོ་རྩེ་ལྔ་ལ་སོང་དང་འཕགས་པ་འཇམ་དཔལ་གྱི་ཞལ་མཇལ་གྱི། བདག་གིས་
ཁྱོད་ལ་ཕན་མི་ཐོགས་སོ་ཞེས་གསུངས་པས། སློབ་མ་དེ་སོང་བ་དང་ཇི་ཡང་མ་

མཇལ་པར་སླར་འོངས་ནས་རྒྱ་འོ་མི་ཤན་དུ་ཕྱིན་པ་ན་ཁང་ཆེ་ན་ཞིག་ཏུ་རྒྱུ་མང་
པོས་ཁ་ཟས་ཟ་བར་མཐོང་ནས་ལྟོ་བསླངས་སོ། །སུས་ཀྱང་ལན་ཡང་མ་སྟེར་བ་
དང་ཅུང་ཟད་བསྡད་པ་ན་ཕུག་དེ་ན། རྒྱ་དཔོན་ཞིག་བཞུགས་པས་འདིར་ཤོག་
ཅེས་ལག་བརྡ་བྱེད་དོ། །ཁོ་འགྲོ་ཕོད་མི་ཕོད་བྱས་ཏེ་དེའི་དྲུང་དུ་སོང་བ་ན་གསོལ་
ལྷག་ཐམས་ཅད་བྱིན་ནས་ཁྱོད་གང་ནས་འོང་གང་དུ་འགྲོ་དྲིས། དེས་རྒྱུ་མཚན་
ཐམས་ཅད་ཞུས་སོ། །རྒྱུ་དཔོན་གྱིས་ཡི་གེ་ཤོག་དྲིལ་ཞིག་བསྐུར་ཏེ་ཁྱོད་རང་ཕ་
ཡུལ་དུ་སོང་འདི་ནས་ཕར་ལམ་ན་ཡ་ཇི་ཞེས་པའི་གྲོང་ཁྱེར་ཆེན་པོ་ཞིག་ན་ད་ཤིས་
ཞེས་བྱ་བ་ཞིག་ཡོད་པ་ལ་ཡི་གེ་འདི་བྱིན་ཅིག་ཅེས་ལམ་བརྒྱག་ཀྱང་གནང་ངོ་། །
དེས་ཡི་གེ་དེ་ཁྱེར་ནས་ཡ་ཇི་གྲོང་དུ་སོང་ཏེ་ད་ཤིས་གར་ཡོད་དྲིས་ཏེ་སུས་ཀྱང་མ་
ཤེས་སོ། །ཡང་ཡང་རྩར་ཞིབ་ཆ་བྱས་ཀྱང་སུས་ཀྱང་མ་ཤེས་པ་ན་གཞན་ཞིག་གིས་
སྨྲས་པ་འདི་ན་ཕག་རྒན་ད་ཤིས་ཞེས་བྱ་བ་སེམས་ཅན་ལ་བྱམས་པ་ཞིག་བོད་ཀྱི་
དེ་ལས་གཞན་ནི་ད་ཤིས་བུ་བ་སུ་ཡང་མེད་དོ་ཞེས་སོ། །དེ་སྟོན་བཅུག་ནས་ད་ནི་
ཡི་གེ་འདི་སུ་ལའང་གཏད་ས་མི་རྙེད་པས་དེ་ལ་གཏད་དོ་སྙམ་ནས་ཕག་དེའི་ཐད་
དུ་སོང་སྟེ་ཡི་གེ་དེ་ཡང་འཕངས་པ་དང་། ཕག་རྒན་གྱི་སྣས་ཡི་གེ་བཤིག་ནས་ཅུང་
ཟད་བལྟས་ཏེ་ཚེ་འཕོས་སོ། །དེས་ཡི་གེ་དེ་ལ་བལྟས་པ་ན། བྱང་ཆུབ་སེམས་
དཔའ་ད་ཤིས་ལ་སྤྲིང་བ། ཁྱོད་འདི་ནས་དུད་འགྲོའི་རྟེན་ལ་འགྲོ་དོན་རེ་ཞིག་
རྫོགས་ཀྱི། དེ་ཤར་ཕྱོགས་སུ་སོང་ནས་སྤྱོད་ཡུལ་གཞན་གྱིས་ཤིག་འཇམ་དཔལ་
ནས་སོ། །ཞེས་པ་འདུག་གོ །དེས་རྒྱ་དཔོན་དེ་འཇམ་དཔལ་དབྱངས་ཡིན་ནོ་སྙམ་
སྟེ་སླར་ལོག་ནས་བལྟས་ཀྱང་ཅི་ཡང་མ་མཐོང་མོད། བླ་མ་དེ་མཐར་གྲུབ་པ་ཐོབ་

པ་ཡིན་ནོ། །དེ་ལ་སོགས་པ་མང་པོ་ཡོད་དོ། །གཞན་ཡང་བླ་མ་མཁས་མི་མཁས་
ལྟ་བ་མཐོ་དམན་སོགས་སྨྲས་ནའང་ཆོས་དང་གང་ཟག་གཉིས་ཀ་ལ་སྨད་པ་དང་།
བླ་སེར་འདི་ཚོ་ཞེས་སོགས་སྤྱི་ནས་སྨད་ནའང་ཉེས་པ་དེ་བས་ཆེ་བ་ཡིན་ཏེ་སྔོན་
མོའུ་འགལ་གྱི་བུ་དམྱལ་བ་ལ་བྱོན་པའི་ཚེ་མི་ལུས་པོ་དཔག་ཚད་ཙམ་ཡོད་པའི་
ལྕེ་ཡང་དཔག་ཚད་ཙམ་དུ་བརྒྱངས་ནས། སྟེང་དུ་གཤོལ་མང་པོ་དེད་ནས་སྨོས་
བྱེད་པའི་སྡུག་བསྔལ་དཔག་ཏུ་མེད་པ་མྱོང་བ་ཞིག་གཟིགས་སོ། །དེའི་ལས་ཅི་
ཡིན་བརྟགས་པས་སྐྱེ་བ་མང་པོ་ལ་དམྱལ་བ་ནས་དམྱལ་བར་སྐྱེས་པ་ཁོ་ན་ལས་
ལས་ཅི་ཡིན་མ་དགོངས་ནས་སངས་རྒྱས་ལ་ཞུས་སོ། །དེ་ནི་སྔོན་སངས་རྒྱས་འོད་
སྲུང་གི་དགེ་འདུན་རྣམས་ལ་འདི་དག་ཚུལ་ཁྲིམས་འཆལ་བ། ཚུལ་ཁྲིམས་ནག་
བརྒྱའི་ཐ་མ་ཡིན། ད་དུང་སངས་རྒྱས་མང་པོའི་དུས་སུའང་མི་ཐར་གསུངས་སོ།།
དེས་ན་ཐར་པ་འདོད་པ་རྣམས་ཀྱིས་སྐུར་འདེབས་འདི་ལ་འཛེམས་ཞིང་། སྔར་
བག་མེད་ཀྱི་དབང་གིས་སྐུར་འདེབས་བྱས་པའི་སྡིག་པ་རྣམས་དེ་རིང་བཤགས་
ཐུབ་དགོས་སོ། །སྡིག་པའི་ལྟ་བ་ངན་པ་བཤགས་པ་ནི། གོང་དུ་བཤད་པའི་འོད་
དཔག་མེད་ཀྱི་མཚན་ཐོས་པའི་ཕན་ཡོན་དང་མཆོད་པ་ཆུང་ངུ་རེ་ཕུལ་བས་མཐར་
སངས་རྒྱས་ཐོབ་པ་ལ་སོགས་པའི་དགེ་བའི་ཕན་ཡོན་དང་། བྱང་སེམས་ལ་སྐུར་
བ་བཏབ་པ་དང་ངན་སེམས་སྐད་ཅིག་མ་རེ་སྐྱེས་པས་དམྱལ་བར་སྐྱེ་བ་སོགས་
སྡིག་པའི་ཉེས་དམིགས་དང་། དཔེར་ན་འཇིག་རྟེན་འདིར་མི་གཅིག་ལ་སྟབས་
གཅིག་ཏུ་མདུང་ཐུང་སུམ་བརྒྱས་དྲག་ཏུ་བཏབ་པའི་སྡུག་བསྔལ་དེས་དམྱལ་བ་

ཀུན་ལས་སྡུག་བསྔལ་ཆུང་རྩིས་ཡང་སོས་ཀྱི་སྡུག་བསྔལ་ཆ་ཙམ་གྱི་དཔེ་ཡང་མི་
འོང་བ་དང་། དེ་བས་དམྱལ་བ་འོག་མ་ཐམས་ཅད་སྡུག་བསྔལ་ཇེ་ཆེར་གྱུར་ཅིང་
མནར་མེད་ཀྱི་སྡུག་བསྔལ་ནི་དམྱལ་བ་གཞན་ཐམས་ཅད་ཀྱི་སྡུག་བསྔལ་བསྡོམས་
ནའང་དེའི་དཔེ་ཙམ་མི་འོང་བ་སོགས་དམྱལ་བའི་སྡུག་བསྔལ་གྱི་ཁྱད་པར་མང་
པོ་དང༌། མི་ལོ་ལྔ་བཅུ་ལ་ལྷ་རྒྱལ་ཆེན་རིགས་བཞིའི་ཞག་གཅིག་ཏུ་བརྩིས་པའི་
རང་ལོ་ལྔ་བརྒྱ་དེ་དམྱལ་བ་ཡང་སོས་ཀྱི་ཞག་གཅིག་ཏུ་བརྩིས་པའི་རང་ལོ་སྟོང་
ཐུབ་པ་སོགས། ཡང་སོས་ལ་སོགས་དྲུག་རིམ་བཞིན་འདོད་ལྷའི་ཚེ་དང་ཉིན་ཞག་
མཉམ། ཞེས་པ་ལྟར་བརྩིས་པས་རབ་ཏུ་ཚ་བར་བསྐལ་ཕྱེད་ཐུབ་པ་སོགས་དམྱལ་
བའི་ཚེ་ཚད་སྤྱི་དང་ལས་སོ་སོའི་དབང་གིས་ཚེ་ཚད་བཤད་པ་རྣམས་དང་། དེ་ལ་
བཤད་ཚོད་དང་གྲགས་ཚོད་ལོས་ཡིན་བསམས་ནས་རྒྱུ་འབྲས་ལ་ལོག་ལྟ་བྱས་
པ་ནི། མཚམས་མེད་པ་ལྔ་བྱས་པ་བས་ཀྱང་ཐུ་བའི་ལས་ངན་པ་ཡིན་ཏེ། མཚམས་
མེད་ལྔ་ལ་བཤགས་རྒྱུ་ཡོད། འདི་ནི་དགེ་རྩ་ཆད་པ་ཡིན་པས་རྒྱུ་འབྲས་ལ་ཡིད་
ཆེས་མ་སྐྱེས་བར་དུ་བཤགས་པས་བཅོས་རྒྱུ་མེད་ཅིང་། བསྐལ་ཆེན་གྲངས་མེད་
མང་པོར་ངན་སོང་ནས་ཐར་བ་མེད་པའི་ལས་ངན་ཆེན་པོ་བསགས་པ་མཐོལ་
ལོ་བཤགས་སོ། །མདོ་མྱང་འདས་དང་ཐར་མདོ་སོགས་སུ་ལོག་ལྟ་ཅན་རྣམས་
གཏན་དུ་ངན་སོང་ནས་མི་ཐར་བར་གསུངས་སོ། །སྔོན་མུ་སྟེགས་པ་དང་མཐའ་
འཁོབ་སོགས་ནས་འདིར་སྐྱེས་པའི་མི་རྣམས་ལ་དགེ་སྡིག་རྒྱུ་འབྲས་ཅི་བཤད་ཀྱང་
དད་པ་སྐྱེ་རྒྱུ་མེད་ལ། ཆོས་ཁ་བཤད་ལ་མཁས་ཤིང་ཐོས་དྲེད་དུ་སོང་བ་དང་ལྟ་

བའི་ཕྱོགས་སུ་སྤྱོད་པ་བཏང་བ་རྣམས་ཀྱང་རྒྱུ་འབྲས་གལ་ཆུང་བྱེད་པ་ཡོད་དེ།
སོ་ཐར་འདི་ཉན་ཐོས་ཀྱི་ཀུན་སྤྱོད་ཡིན་ངེད་ཚོ་རྡོ་རྗེ་ཐེག་པའི་ལུགས་ན་དེ་འདྲའི་
གུ་དོག་མི་དགོས་ཉོན་མོངས་པ་ལམ་གྱི་ཡེ་ཤེས་ཡིན་འཆིང་བྱེད་ཀྱི་རྫས་མ་གྲུབ།
བས་ཕན་མ་བཏགས་སྡིག་པས་གནོད་མ་བསྐྱལ་བ་ཞིག་འདུག་ཅེས་སོགས་ཟེར་
བའང་འདིར་གཏོགས་ལ། སྤྱིར་ལྟ་བ་མཐར་ཐུག་རྟོགས་ན་དེ་འདྲ་བདེན་མོད།
འོན་ཀྱང་ལྟ་སྤྱོད་ཡ་བྲལ་བ་ལ་ཐར་པ་ཐོབ་པ་སུས་ཀྱང་མ་གསུངས་ཏེ། རྒྱུད་དཔུང་
བཟང་ལས། རྒྱལ་བ་ངས་གསུངས་སོ་སོར་ཐར་པ་ཡི། །ཚུལ་ཁྲིམས་རྣམ་དག་
འདུལ་བ་མ་ལུས་ལས། །སྔགས་པ་ཁྱིམ་པས་རྟགས་དང་ཆོ་ག་སྤོངས། །ལྷག་མ་
རྣམས་ནི་ཉམས་སུ་ལེན་པར་བཤད། །ཅེས་གསུངས་པ་ལྟར་དགོས་ཀྱི་གཞན་དུ་
ན་དགོས་པ་ཁྱད་པར་ཅན་མེད་ན་དམ་ཚིག་ཉམས་པ་ཡིན་ནོ། །རྒྱུད་ལས། དམ་
ཚིག་ཉམས་པའི་རྣལ་འབྱོར་ལ། །སྤྱོད་པའི་བར་ཆད་མང་དུ་འབྱུང་། །ཞེས་དང་།
གསང་འདུས་ལས། ཕྱི་རུ་ཉན་ཐོས་སྤྱོད་པ་སྐྱོང་། །ནང་དུ་འདུས་པའི་དོན་ལ་
དགའ། །ཞེས་དང་། ཨོ་རྒྱན་ཆེན་པོས། ཕྱི་ལྟར་ལག་ལེན་མདོ་སྡེའི་ལུགས་སུ་
གྱིས། །རྒྱུ་འབྲས་སྤང་བླང་ཞིབ་པའི་དགོས་པ་ཡོད། །བདེ་མཆོག་ལས། ལྟ་བ་
མི་ལྡན་སྤྱོད་པ་དང་། །སྤྱོད་པ་མི་ལྡན་ལྟ་བ་གཉིས། །འདི་ནི་གསང་སྔགས་དམ་
སྲི་སྟེ། །མནར་མེད་སེམས་ཅན་དམྱལ་བར་སྐྱེ། །ཞེས་སོ། །ལས་དང་པོ་པའི་ས་
ལམ་གྱི་བོགས་དབྱུང་བ་ནི་རྒྱུ་འབྲས་སྤང་བླང་ལ་བསྟེན་དགོས་པས་རྒྱུ་འབྲས་
ཞིབ་དགོས། གལ་ཏེ་རང་ལ་མ་གོས་ཀྱང་དགོས་ཆེད་མེད་ན་གཞན་ངོར་སློབ་

དགོས་པ་སོགས་ལ་བསམ་པར་བྱའོ། །སྔོན་བླ་མ་ཞིག་གིས་ཤ་ཟོས་པའི་ཉེས་
དམིགས་མང་པོ་གསུངས་པ་དང་གྲྭ་བས་ཤ་མ་དྲངས་ལ། བླ་མས་ཤ་ཁྱེར་ཤོག་
གསུངས། ཁྱེད་ཀྱི་དེ་འདྲའི་ཉེས་དམིགས་གསུངས་ནས་ད་བཞེས་སམ་ཞུས། དེ་
ནི་བཤད་ཚོད་རེད་ཐམས་ཅད་ལག་ལེན་ལ་ཐེབ་རྒྱུ་ག་ལ་ཡོད་ཤ་ཁྱེར་ཤོག་གསུངས་
པའི་དཔེ་ཡོད་པས་ཆོས་མཁས་ཀྱང་རྒྱུ་འབྲས་ལ་གུས་པ་མེད་ན་དེ་དང་འདྲའོ།།
གཞན་ཡང་ཕྱི་དྲོ་ཟས་མ་ཟོས་པ་དང་མེ་བུས་པ་དང་ཤིང་བཅད་པ་སོགས་ཀྱིས་སུ་
དམྱལ་བ་ལ་ལྷུང་དེ་ལ་དགོས་པ་ཅི་ཡོད་ལར་སངས་རྒྱས་འདིས་ཅི་གསུངས་ཞེས་
སྔོན་དགེ་སློང་འཆི་ལྟས་དང་དགེ་ཚུལ་ཚེར་མ་ཅན་ལ་སྡིག་ལྟ་སྐྱེས་པ་བཞིན་འདི་
འདྲ་ཟེར་བ་ཡོད་པས། རང་གིས་མ་ནུས་ཀྱང་མཆུ་བཟུང་ན་དགའ་མ་གཏོགས་
དགེ་རྩ་ཆད་ཉེན་ཆེའོ། །ཁྱིམ་པ་ཕོ་མོ་ཚོས་ཀྱང་ལས་རྒྱུ་འབྲས་ཀྱི་ཆོས་ཟབ་མོ་
ཐོས་པའི་ཚེ་བླ་མ་འདི་ཚོས་ཁ་མཁས་པས་ཅི་བཤད་ལོས་ཡིན། སྔོན་བླ་མ་ཞིག་
གིས་ཆོས་གསུངས་པ་ལ་རྒན་མོ་ཞིག་གིས་ཁ་མཚར་ཞུས་པའི་དཔེ་རེད་པས། དེ་
ཙམ་ག་ལ་བདེན་བདེན་ཀྱང་ངེས་ཚོས་ནི་དེ་འདྲ་ཅི་ཡང་མ་གོ་ལ་མི་འགྲོའོ་ཞེས་
རྒྱུ་འབྲས་ཁྱད་དུ་བསད་རང་སྐལ་རྦད་ཀྱིས་བཅད་དེ་འདུག་པའི་ཐ་ཆད་རེ་ཡང་
ཡོད། ཡང་ན་ཁོང་རྣམས་ཀྱིས་དེ་འདྲ་ནུས་པ་རེད་མ་གཏོགས་ངེད་ཚོ་སྡུག་མ་
་ནས་དེ་འདྲའི་ཕན་ཡོན་བདེན་ན་ཐམས་ཅད་སངས་རྒྱས་པ་ལ་ཅི་དཀའོ། སྡིག་པ་སྣ་
རེ་ལ་དེ་འདྲའི་ཉེས་དམིགས་བདེན་ན་སུ་ཡང་ཐར་པ་ཐོབ་པ་མི་འདུག་ཅེས་ཁོ་
རང་གི་རྒྱུད་ན་དགེ་བ་སྣ་རེ་ཡོད་པ་ཐམས་ཅད་བཅད་ཕྱིན་ཆད་དགེ་རྩ་སྐྱེ་པའི་

འབྲས་ཤིན་ཏུ་ཕྲ་བ་ལྐོག་ཏུ་གྱུར་པ་འདི་ཤེས་རེ་སྐན། རང་རེ་རྫོགས་པའི་སངས་
རྒྱུས་ཀྱི་རྗེས་འཇུག་ཡིན་པར་ཁས་ལེན་ན་དེའི་གསུང་ལ་ཡིད་ཆེས་དགོས་ཏེ། རྨ་
བྱའི་མདོངས་བཀྲ་གཅིག་ལ་ཡང་། །རྒྱུ་ཡི་དབྱེ་བ་ཐ་དད་པ། །དེ་མཁྱེན་པ་ནི་
ཀུན་མཁྱེན་སྟོབས། །ཀུན་མཁྱེན་ཡེ་ཤེས་མིན་པས་མིན། །ཞེས་རྫོགས་པའི་སངས་
རྒྱས་ལ་སྟོབས་བཅུ་མངའ་བའི་ནང་ནས་གནས་དང་གནས་མ་ཡིན་པ་མཁྱེན་པའི་
རང་བཞིན་མི། །གང་ཞིག་ང་ཡི་ཚིག་ལ་ཡིད་ཆེས་ཏེ། །རྒྱལ་བའི་ཡེ་ཤེས་ཕུང་པོ་
དཔང་བྱས་ཏེ། །སངས་རྒྱས་ཉིད་ཀྱིས་མཁྱེན་ཅེས་ཚིག་ཏུ་བརྗོད། །ཅེས་གསུངས་
པས་སངས་རྒྱས་ཀྱི་ཡེ་ཤེས་ལ་ཐེ་ཚོམ་མི་བྱའོ། །སངས་རྒྱས་ལ་དད་པ་ཡོད་ཟེར་
ནས་རྒྱུ་འབྲས་ལ་རྩིས་ཐང་མི་བྱེད་པར་སྡིག་ལ་དགའ་བ་རྣམས་ནི་རྫུན་སྨྲ་བ་
ཡིན་ནོ། །དད་པ་ཡོད་ན་རྒྱུ་འབྲས་ལ་རྩི་བ་ཡིན་ཏེ་སངས་རྒྱས་ཀྱི་བཀའ་ཐམས་
ཅད་ལས་རྒྱུ་འབྲས་སྤང་བླང་འདི་ལས་ལྷག་པའི་ཉམས་སུ་ལེན་བྱའི་རྩ་བ་མེད་
དོ༑ ༑རང་གིས་རྒྱལ་བའི་བཀའ་ལ་ཡིད་ཆེས་ནས་མ་འབད་ན་སངས་རྒྱས་ཀྱིས་
བཙན་ཐབས་སུ་འདྲེན་པ་མེད་དེ། མདོ་ལས། ངས་ནི་ཁྱོད་ལ་ཐར་པའི་ཐབས་

བསྟན་གྱིས། །ཐར་པ་རང་ལ་རག་ལས་བརྩོན་པར་མཛོད། །ཅེས་དང་། སྤྱོད་
འཇུག་ལས། སེམས་ཅན་ཐམས་ཅད་ཕན་མཛད་པའི། །སངས་རྒྱས་གྲངས་མེད་
ཏོ༑ ༑ཞེས་སོ། །དེས་ན་དད་པ་ཐམས་ཅད་ཀྱི་ནང་ནས་རྒྱུ་འབྲས་ལ་མི་བསླུ་
བར་ཡིད་ཆེས་ན་དགེ་སྡིག་ཕྲ་བ་ནས་བླང་དོར་བྱེད་པ་ལ་སྤྲོ་བའི་དད་པ་འདི་ལས་
ལྷག་མེད་དོ། །མདོ་ལས། འཇམ་དཔལ་དེ་ལ་དད་པའི་སྟོབས་གང་ཞེ་ན། དད་
པ་གང་གིས་སངས་རྒྱས་ཀྱི་ཆོས་ཐམས་ཅད་ལ་མངོན་པར་དད་པ་དང་། མོས་པ་
དང༌། ཡིད་ཆེས་པ་དང་། ཐེ་ཚོམ་མེད་པ་ནི་དད་པའོ། །ལས་དང་ལས་ཀྱི་རྣམ་
པར་སྨིན་པ་ལ་མངོན་པར་དད་པའོ། །ཞེས་སོགས་གསུངས་སོ། །
སངས་རྒྱས་ཐམས་ཅད་མཁྱེན་པ་རྫུན་པ་མེད་པའི་བཀའ་དེས་ཇི་ག་བསླུ། འཇིག་
རྟེན་ན་ས་བོན་བཏབ་པ་དང་འབད་རྩོལ་བྱས་པ་དེས་ཀྱང་མི་བསླུ་བར་འབྲས་བུ་
སངས་རྒྱས་དང་དེའི་བཀའ་ལའང་ཡིད་མ་ཆེས་པ་ཡིན་པས་འདི་ལས་ཐུ་བའི་སྡིག་
པ་ནི་འཇིག་རྟེན་ན་མི་སྲིད་པས་ད་སྔོན་གྱི་སྡིག་པ་དེ་བཤགས་ཐུབ་པ་དང་། ད་
ལྟ་ལོག་ལྟའི་སྙིགས་མ་དར་བའི་དུས་ཡིན་པས་ཕྱིན་ཆད་འཛེམ་དགོས་སོ། །ད་
ནི་བཅས་པའི་སྡིག་པ་ངོ་ཤེས་པ་ལ་དང་པོ་སོ་ཐར་གྱི་བཅས་ལྟུང་ནི། ཕམ་པ་
བཞི་དང་། ལྷག་མ་བཅུ་གསུམ་དང༌། སྤང་ལྟུང་སུམ་ཅུ་དང་། ལྟུང་བྱེད་འབའ་

ཞིག་པ་དགུ་བཅུ་དང་། སོར་བཤགས་བཞི་དང་། ཉེས་བྱས་བརྒྱ་དང་བཅུ་གཉིས་
ཀྱི་སྡེ་སྟེ་ལྟུང་བ་སྡེ་ཚན་ལྔ་པོ་དེ་དག་ལས་བཅས་ལྡན་དགེ་སློང་གིས་གང་རུང་
ཉམས་ན་སོ་ཐར་གྱི་ཚུལ་ཁྲིམས་འཆལ་བ་ཡིན་པས་དམྱལ་བ་རབ་ཏུ་ཚ་བ་ནས་
ལོ་བཤགས་སོ། །ཞེས་སོ། །རབ་ཏུ་བྱུང་བ་རྣམས་ལ་བསླབ་བྱ་རྒྱས་པ་གཞན་
ནས་བསླབ་བྱ་སློབ་མི་འཇུག་པ་བས་ནི་བཤན་པ་བྱེད་དུ་སླ་ཞིང་། བསླབ་བྱ་མི་
པས། རབ་ཏུ་བྱུང་བ་རྣམས་ཀྱིས་བསླབ་བྱ་ལ་འབད་དགོས་ཏེ། ཁྲིམས་འཆལ་
རྣམས་ནི་ནམ་དུ་ཡང་། གཙུག་ལག་ཁང་སོགས་ཉེར་སྤྱོད་བཀག །ཅེས་གསུངས་
པས་ཚུལ་ཁྲིམས་ཉམས་པ་ནི་ཚེ་འདིར་དགེ་འདུན་གྱི་གྲལ་དུའང་སྤྱོད་མི་རུང་ན་
བདེ་བ་ཅན་དུ་སྐྱེ་བ་ཕར་ཞོག་གོ །དྲན་པ་ཉེར་བཞག་ལས། ཚུལ་ཁྲིམས་ཐོག་
མ་ཐ་མ་དགེ །སྐྱེས་བུ་ཚུལ་ཁྲིམས་ལྡན་པ་བསྔགས། །ཚུལ་ཁྲིམས་འཆལ་བའི་
མི་དག་ནི། །དུད་འགྲོ་ཕྱུགས་དང་མཚུངས་པ་ཡིན། ཞེས་དང་། ཚུལ་ཁྲིམས་གོས་
ཀྱིས་གང་གཡོགས་པ། །སྐྱེས་བུ་དེ་ནི་གཡོགས་པ་ཡིན། །ཚུལ་ཁྲིམས་སྤངས་པ་
གང་ཡིན་པ། །གཅེར་བུ་དེ་ནི་ཕྱུགས་དང་མཚུངས། ཞེས་སོགས་ཚུལ་ཁྲིམས་
བསྲུངས་པའི་ཕན་ཡོན་དང་ཉམས་པའི་ཉེས་དམིགས་ལ་བསམས་ཏེ་ཕྱིར་བཅོས་
དང༌། སྲུང་སྡོམ་ལ་འབད་དགོས་སོ། །བྱང་སེམས་ཀྱི་ལྟུང་བ་ནི། །བླ་མ་དང་
མཁན་སློབ་སོགས་རྫུན་གྱིས་བསླུ་བ་དང་། གཞན་གྱི་ལྷ་སྒོམ་སྔགས་བཟླ་སྡོམ་

་ཞུ་བ་སོགས་དགེ་བ་བྱེད་པ་ལ་ཐེ་ཚོམ་དང་འགྱོད་པ་སྐྱེད་བཅུག་པ་དང་། སྐྱེས་
བུ་དམ་པ་ལ་སྐུར་པ་འདེབས་པ་དང་། ཚོང་ལ་སོགས་པའི་གཡོ་སྒྱུ་སྣ་ཚོགས་ཀྱིས་
འགྲོ་བ་མགོ་སྐོར་བ་སྟེ་ནག་པོའི་ཆོས་བཞི་འདི་ནི་བྱང་ཆུབ་ཀྱི་སེམས་བརྗེད་པ་
སོགས་ཉེས་དམིགས་ཆེ་བས་སྤངས་ཏེ་ཟློག་ཕྱོགས་དཀར་པོའི་ཆོས་བཞི་ལ་བསླབ།
དཀོན་མཆོག་གི་དཀོར་འཕྲོགས་པ།༡ ཆོས་སྤོང་བྱེད་པ།༢ དགེ་ཚུལ་སློང་བརྡུང་
ཕྲོག་བྱེད་པ།༣ མཚམས་མེད་ལྔ་བྱེད་པ། ལོག་ལྟ་བྱེད་པ་སྟེ་བྱང་སེམས་རྒྱལ་
པོ་ལ་འབྱུང་ཉེ་བའི་རྩ་བའི་ལྟུང་བ་ལྔ་དང་། དང་པོ་བཞི་པོའི་སྟེང་དུ་དམག་སོགས་
ཀྱིས་གྲོང་། ལྗོངས། གྲོང་རྡལ། ཡུལ་འཁོར་བཅོམ་པ་སྟེ་ལྔ་པོ་གཅིག་ཏུ་བརྩིས་
ནས་བཞག་པ་ནི་བྱང་སེམས་བློན་པོ་ལ་འབྱུང་ཉེ་བའི་རྩ་ལྟུང་ལྔ་དང་། བློ་མ་སྨིན་
པ་ལ་སྟོང་ཉིད་བཤད་ནས་སྒྲུག་བཅུག་པ།༡ ཐེག་ཆེན་སེམས་བསྐྱེད་བཟློག་ནས་
ཐེག་དམན་དུ་འཇུག་བཅུག་པ༢ །སོ་ཐར་གྱི་སྡོམ་པ་ཞུ་བ་བཟློག་ནས་ཐེག་ཆེན་
དུ་འཇུག་བཅུག་པ། ༣ཉན་ཐོས་ཀྱི་ལམ་འདིས་ཉོན་མོངས་སྤོང་མི་ནུས་ཞེས་རང་
དང་གཞན་འཛིན་བཅུག་པ༤ །ཕྲག་དོག་དབང་གིས་བདག་བསྟོད་གཞན་ལ་སྨོད་
པ༥ །རྙེད་བཀུར་ཐོབ་པའི་ཆེད་དུ་བདག་གིས་སྟོང་པ་ཉིད་རྟོགས་སོ་ཞེས་བརྗོད་
པ༦ ༑དགེ་སློང་ལ་ཆད་པ་གཅོད་བཅུག་ཅིང་ལྐོག་ཟས་ལེན་པ༧ །བསམ་གཏན་
སྒོམ་པའི་ལོངས་སྤྱོད་རྙེད་པ་སློབ་གཉེར་བ་ལ་སྦྱིན་པ་སྒོམ་སྒྲུབ་སྤང་བའི་རྐྱེན་
བྱས་པ་སྟེ་བྱང་སེམས་ཕལ་པ་ལ་འབྱུང་ཉེ་བའི་རྩ་ལྟུང་བརྒྱད་དེ་གོང་གི་བཅུ་ལ་
བསྣན་པས་བཅོ་བརྒྱད་དང་། སྨོན་འཇུག་གི་སེམས་བསྐྱེད་བཏང་བ་གཉིས་བསྣན་
པས་རྩ་ལྟུང་ཉི་ཤུ་པོ་བསྲུང་བ་ནི་བྱང་སེམས་ཀྱི་བསླབ་བྱ་དེ་དག་ལས་གང་རུང་

རྩི་ཡི་རྣམ་པར་མཆོག་ལྟ་བུ། །མི་གཙང་ལུས་འདི་བླངས་ནས་རྒྱལ་བའི་སྐུ། །རིན་
ཆེན་རིན་ཐང་མེད་པར་བསྒྱུར་བས་ན། །བྱང་ཆུབ་སེམས་ཞེས་བྱ་བ་རབ་བརྟན་
་ལྟར་ཇི་ལྟར་དམ་བཅའ་བཞིན། །བདག་གིས་གུས་པས་བསྒྲུབ་པར་བྱ། །དེང་
ནས་བརྩོན་པར་མ་བྱས་ན། །འོག་ནས་འོག་ཏུ་འགྲོ་བར་འགྱུར། །ཞེས་མ་བསྲུངས་
སོ་༑ ༑གསང་སྔགས་ཀྱི་དམ་ཚིག་ནི་བླ་མེད་ཀྱི་རྒྱུད་སྡེ་ཐམས་ཅད་ཀྱི་ཐུན་མོང་གི་
རྩ་ལྟུང་བཅུ་བཞི་ནི། བླ་མ་རྡོ་རྗེ་སློབ་དཔོན་སྨོད་པ༡ །སངས་རྒྱས་ཀྱི་བཀའ་ལས་
འདས་པ༢ །རྡོ་རྗེའི་མཆེད་གྲོགས་ལ་འཚེབ༣ །བྱམས་སེམས་བཏང་བ།༤ བསམ་
བཞིན་དུ་ཁུ་བ་འབྱིན་པ། །གཞན་གྱི་གྲུབ་མཐའ་ལ་སྨོད་པ༦ །སྐལ་མིན་ལ་ཡང་
གསང་བ་སྒྲོགས་པ༧ །ཕུང་པོ་ལྔ་སྡུག་བསྔལ་དུ་ལྟ་བར །རང་བཞིན་གྱིས་དག་
པའི་ཆོས་ལ་ཐེ་ཚོམ་ཟ་བ༩ །ཞིང་བཅུ་ཚང་བའི་དགྲ་བོ་སྒྲོལ་ནུས་བཞིན་མི་སྒྲོལ་
བ༡༠ །ཆོས་ཉིད་སྤྲོས་པ་དང་བྲལ་བ་ལ་རྟོག་གེའི་བློས་མཚན་མར་ལྟ་བ།༡༡
སྣོད་ལྡན་གྱི་སློབ་མ་ཡལ་བར་དོར་བ༡༢ །དུས་ལ་བབ་ཀྱང་དམ་རྫས་མི་བསྟེན་
པ༡༣ །ཤེས་རབ་ཀྱི་རང་བཞིན་བུད་མེད་སྤོང་པ་སྟེ་བཅུ་བཞི་དང་། མི་འོས་པའི་
རིག་མ་བསྟེན་པ། ཚོགས་འཁོར་དུས་རྩོད་ཤགས་བྱེད་པ། རྒྱུད་དང་མི་མཐུན་
པའི་རིག་མ་ལས་རང་སྟོབས་ཀྱིས་བདུད་རྩི་ལེན་པ། སྣོད་ལྡན་ལ་གསང་སྔགས་
མི་སྟོན་པ། དད་པས་ཆོས་འདྲི་བ་ལ་ཆོས་གཞན་སྟོན་པ། སྔགས་ལ་མི་དད་པའི་

ནང་དུ་ཞག་བདུན་འདུག་པ། རྟོགས་པའི་ཡེ་ཤེས་མེད་བཞིན་སྔགས་པར་རློམ་པ།
སྣོད་མིན་པ་ལ་གསང་སྔགས་སློབ་བཤད་བྱེད་པ་སྟེ་ཡན་ལག་གི་སྦོམ་པོ་བརྒྱད་
ལ་སོགས་པའི་གསང་སྔགས་རྡོ་རྗེ་ཐེག་པའི་དམ་ཚིག་ལས་གང་རུང་ཉམས་པ་
རྣམས་མཐོལ་ལོ་བཤགས་སོ། །ཞེས་མ་བཤགས་ན་རྡོ་རྗེའི་དམྱལ་བ་ཆེན་པོའི་
ནང་དུ་ལྟུང་བར་འགྱུར་ཞིང་བཤགས་སྡོམ་བྱས་ན་མྱུར་དུ་སངས་རྒྱས་ཐོབ་པར་
འགྱུར་ཏེ། རྒྱུད་ལས། སྔགས་ལ་ཞུགས་པའི་སྐྱེས་བུ་ངན་སོང་དང་། །སངས་རྒྱས་
གཉིས་ལས་འགྲོ་ས་གསུམ་པ་མེད། །ཅེས་སོ། །ཐམས་ཅད་ལ་སྡོམ་པ་ནི་གསུམ་
པོ་ཐོབ་ཀྱང་བསྲུང་སྡོམ་ནི་གཅིག་གི་བསླབ་བྱ་ཡང་མེད་པས་བཤགས་པ་ཁོ་ན་
ལ་འབད་ན་ཉམས་པའི་འབྲས་བུ་ཆེན་པོ་མི་འབྱུང་བ་ཙམ་ལས་བསྲུངས་པའི་
འབྲས་བུ་ནི་འཁོར་བ་མཐའ་ཅན་རེ་སྲིད་ན་མ་གཏོགས་མྱུར་བའི་རེ་བ་ནི་མ་མཆིས་
སོ༑ །སྡོམ་པ་གསུམ་ལྡན་ཡིན་ཕན་ཆད་རྟ་ནོར་ལུག་གསུམ་བཞིན་དུ་སོ་སོར་
བསྲུང་དགོས་ཤིང་འགལ་ནའང་སོ་སོ་རང་ལམ་ནས་བཤགས་དགོས། དབང་
ཐོབ་ཙམ་ལ་ཁག་འཇོག་མི་རུང་དབང་རང་གི་དམ་ཚིག་ཀྱང་མི་དག་ན་འོག་མའི་
ལྟུང་བ་སྐྱོབ་བྱེད་ག་ལ་སྲིད། ངོ་བོ་གནས་འགྱུར་བཤད་ཀྱང་། ད་ལྟའི་ལས་དང་
པོ་བ་ཞིག་གི་རྒྱུད་ན་སྡོམ་པ་གསུམ་པོའི་བཅས་རྐྱང་ཕྲ་བ་ཡན་ཆད་ཆུ་བོ་གཅིག་
འདྲེས་སུ་སོང་བ་ནི་མིན་ཞིང་འདི་དག་གི་གནད་ཤེས་དཀའ་བས། གསུམ་པོའི་
སྐབས་ནས་འབྱུང་བ་ལྟར་སྲུང་སྡོམ་བྱེད་པ་ཁོ་ན་གནད་ཆེ་སྟེ། རང་རྒྱུད་ཀྱི་ཀུན་
རྟོག་ཉོན་མོངས་འདི་དང་བསྟུན་དགོས་པའི་ཕྱིར་རོ། །རང་བཞིན་གྱི་སྡིག་པ་ངོ་
མ་ཤེས་པ་ནི། ཁྱིམ་པ་ཕོ་མོ་རྣམས་སྡོམ་པ་མ་ཞུས་ན་བཅས་པའི་སྡིག་པ་མེད་

ཀྱང་མི་དགེ་བའི་ལས་བྱས་པ་ནི་གྲངས་མེད་པ་ཡོད་དེ། མི་ཚངས་པར་སྤྱོད་པ་
དང་། ཆང་འཐུང་བ་དང༌། སྲོག་གཅོད་རྐུ་འཕྲོག་ལ་སོགས་པ་དང་། སྣ་དུད་དང་
ཁ་དུད་འཐེན་པ་སོགས་སེམས་ཉོན་མོངས་ཅན་གྱིས་བསྐྱེད་ཚད་ཐམས་ཅད་རང་
བཞིན་གྱི་ཁ་ན་མ་ཐོ་བའི་སྡིག་པ་སྟེ་དེ་དག་ཁྱིམ་པ་རབ་བྱུང་སུ་ལའང་སྡིག་པ་
ཡིན་ཀྱང་སྡིག་པ་ལར་སྡིག་ཏུ་མ་ཤེས་པས་བྱས་ཀྱང་འབྲས་བུ་ནི་མྱོང་དགོས་ཏེ།
ཚོམས་ལས། གལ་ཏེ་བྱིས་པས་མི་ཤེས་པར། །སྡིག་པའི་ལས་ནི་བྱས་པ་དག །
ནམ་ཞིག་ན་ནི་དེ་ཉིད་ཀྱི། །རྣམ་སྨིན་ཚ་བ་སོ་སོར་བརྟེན། །ཞེས་གསུངས་པས་
མཐོལ་ཞིང་བཤགས་སོ། །རྣམ་སྨིན་སྡུག་བསྔལ་ལ་བསམས་ནས་ཁ་ཐོག་ཏུ་
བརྗོད་པ་ཙམ་ཡང་མི་ཕོད་པས་ན་སྡིག་པའི་མིང་ལ་ཁ་ན་མ་ཐོ་བ་ཟེར་བ་ཡིན་
གསུངས། མི་ཚངས་སྤྱོད་ལ་ཉེས་དམིགས་མཐའ་ཡས་ཀྱང་མདོར་ན། ཟླ་བ་སྒྲོན་
མའི་མདོ་ལས། འདོད་པའི་ཕྱིར་ནི་བྱིས་པ་རྣམས། །བུད་མེད་རུལ་བ་བརྟེན་བྱེད་
དེ༑ ༑འགྲོ་བ་རུལ་བར་འགྲོ་འགྱུར་ཞིང༌། །ངན་འགྲོ་རྣམས་སུ་ལྷུང་བར་འགྱུར། །
འཇིགས་པ་ཆེན་པོའི་ཞགས་པ་ནི། །བུད་མེད་ཞགས་པ་མི་བཟད་པ། །སངས་
རྒྱུས་རྣམས་ཀྱིས་འདོད་པ་དང་། །བུད་མེད་བསྟེན་པར་མ་བསྔགས་སོ། །ཞེས་
དང་། དྲན་པ་ཉེར་བཞག་ལས། བུད་མེད་ཕུང་བར་བྱེད་པ་སྟེ། །འཇིག་རྟེན་འདི་
ཕུང་ཕ་རོལ་ཕུང་། །གལ་ཏེ་བདག་ལ་ཕན་འདོད་ན། །དེ་བས་བུད་མེད་རྣམ་པར་
སྤོངས། །ཞེས་སོགས་གསུངས་པས་སྦྲུལ་གདུག་པ་དུག་མྱུར་དུ་ཁྱབ་པར་བྱེད་པ་
ལྟ་བུའི་བུད་མེད་ལ་བསྟེན་ན་འདི་ཕྱི་ཀུན་ཏུ་ཕུང་བརླག་གི་རྒྱུ་ཡིན་ནོ། །སྤྱིར་ཁྱིམ་

བུད་མེད་བསྟེན་པ་ནི་ཆགས་པས་བསྐྱེད་པའི་ལས་ཡིན་ཅིང་འཁོར་བ་དོན་དམ་
པའི་མི་དགེ་བའི་རྒྱུ་ཡིན་ཏེ། འཕགས་མཆོག་ཀླུ་སྒྲུབ་ཀྱིས། འདོད་ཆགས་ཞེ་སྡང་
གཏི་མུག་གསུམ། །དེས་བསྐྱེད་ལས་ནི་མི་དགེ་བ། །མ་ཆགས་མི་སྡང་གཏི་མུག་
མེད། །དེས་བསྐྱེད་ལས་ནི་དགེ་བའོ། །ཞེས་ཀུན་སློང་དབང་བཙན་པ་ལས་ལུས་
ངག་གི་ལས་རྐྱང་པ་ཙམ་ལ་དགེ་སྡིག་གི་ལས་མཐར་ཐུག་མི་འཇོག་གོ །མདོ་ལས།
ཆགས་པས་ཟིལ་ནོན་མི་ཡིས་ནི། །བྱ་དང་མི་བྱ་རྟོགས་མི་འགྱུར། །ཞེས་པས་
ཆགས་པ་ཆེན་པོ་ཅན་གྱིས་ནི་མཚམས་མེད་ཀྱི་ལས་ལའང་མི་འཛེམས་ཏེ། སྔོན་
མཉན་ཡོད་ན་ཁྱིམ་བདག་གི་བུ་ལོག་གཡེམ་བྱེད་པ་ཞིག་ཡོད་པ་མས་བསྲུངས་ཏེ་
སྒོ་བཅད་ནས་བཞག་པ་ལ་མ་སྒོ་ཕྱེས་ཤིག་ཁོ་བོ་གཅིན་གཏོང་དུ་འགྲོའོ་ཞེས་སྨྲས།
མས་འཁྲིགས་ཏེ་བཟློག་པ་དང་། མ་སྒོ་མི་ཕྱེ་ན་གསད་དོ། །ཞེས་སྨྲས། བུ་བདག་
མི་བཟོད་དོ། །ཞེས་སྨྲས། འདོད་པ་བསྟེན་པས་ནི་མི་བྱེད་པ་མེད་པས་འཇིག་རྟེན་
ཕ་རོལ་ལ་མི་བལྟ་བ་དེས་མའི་མགོ་རལ་གྲིས་བཅད་ནས་བུད་མེད་ཀྱི་ཟུར་དུ་སོང་
ངོ་། །སྡིག་པ་སྟོབས་ཆེན་བསགས་པས་འདར་གྱིན་སོང་བ་ནི་བུད་མེད་དེས་བུ་
མ་འཇིགས་དང་འདི་ན་སུ་ཡང་མེད་དོ་སྨྲས། བུད་མེད་དེ་དགའ་ཐབས་བསམས་
ནས་བདག་གི་ཁྱོད་ཀྱི་ཕྱིར་དུ་མ་བསད་དོ་སྨྲས་འདི་ཤིན་ཏུ་མ་རུང་ངོ་སྙམ་ནས་
བུད་མེད་ཀྱང་བྲོས་ཏེ་ཆོམ་རྐུན་བྱུང་ངོ་ཞེས་འུར་སྒྲ་བྱས་པས་ཁོ་ཡང་སྐྲག་སྟེ་བྲོས་
པས་དོན་ཅི་ཡང་མ་གྲུབ་སྡིག་པ་མཚམས་མེད་པ་དེ་བྱས་པའང་བུད་མེད་ལ་ཆགས་
པས་ཡིན་ནོ། །བྲམ་ཟེ་དགའ་བ་ཅན་གྱི་མདོ་ལས། གཞན་གྱི་ཆུང་མ་རྒྱན་གྱིས་

བརྒྱན་པ་དག །མེ་ལྕེ་འབར་བ་བཞིན་དུ་ཡོངས་སྤོངས་ལ། །རང་གི་ཆུང་མ་རྙེད་
པས་ཆོག་པར་གྱིས། །འདོད་རྒྱུ་དུག་དང་འདྲ་བ་མ་སྤྱོད་ཅིག །ཅེས་པས་ཁྱིམ་
པའི་སྐྱེ་བོ་ལ་རང་གི་ཆུང་མས་མི་ཚིམ་པར་གཞན་གྱི་ཆུང་མ་རྐུ་བ་འདི་ཤིན་ཏུ་ཉེས་
དམིགས་ཐུ་བ་ཡིན་ཅིང་འདིར་ལོག་གཡེམ་ལ་མི་ཚངས་སྤྱོད་ཀྱི་སྒྲ་སྦྱར་རོ། །
ཚངས་སྤྱོད་ཡན་ཆད་ཀྱིས་ནི་བུད་མེད་ལ་ཆགས་པའི་དབང་གིས་མིག་གིས་ལྟ་ཙམ་
བྱས་ནའང་སྡོམ་པ་ཉམས་པར་འགྱུར་ན་བསྟེན་པས་ལྟ་ཅི་སྨོས་ཏེ། རྒྱུད་ལས།
ལྕགས་ཀྱི་ཐོང་ལྕགས་རབ་ཏུ་འབར་བ་ཡིས། །མིག་ནི་རྣམ་པར་བཀབ་པ་ཆེས་
སླ་ཞིང་། །ཉེས་ན་དྲན་པ་ཉམས་བྱེད་བུད་མེད་ཀྱི། །དཀྱུས་རིང་མིག་ཅན་བཞིན་
ནི་མ་མཐོང་སླ། །ཞེས་དང་། གཞན་ལས་ཀྱང་མང་དུ་གསུངས་སོ། །ཆང་ནི་རབ་
ཏུ་བྱུང་བ་ལ་ནི་ནད་པ་ཡིན་ཀྱང་རྩྭ་རྩེའི་ཟིལ་བ་ཙམ་ཡང་མ་གནང་ཞིང་བག་མེད་
ཀྱི་རྒྱུ་སྡོམ་པ་ཐམས་ཅད་ཉམས་བྱེད་ཀྱི་རྩ་བ་ཡིན་ཏེ། ཆང་གིས་བཟི་བས་ནི་རང་
སྲོག་ཀྱང་སྲུང་མི་ནུས་ན་སྡོམ་པ་སྲུང་བ་ག་ལ་ནུས། དེས་ན་མདོ་ལས་ཆུང་འཐུང་
བ་ནི་ང་ཡི་རྗེས་འཇུག་མ་ཡིན། ཞེས་སོགས་དང་། ཨོ་རྒྱན་ཆེན་པོས་ཀྱང་། གོས་
ངན་ཁྱི་ཐུལ་རྩི་ཞྭ་གྱོན། །མཚོན་དུ་དབྱུག་པ་ཁྱེར་བ་དང་། །ཆོས་ངན་ཆད་ལྟའི་
སྟོང་ཉིད་སྟོན། །ཆང་གྲལ་ཆོས་གཏམ་མང་བ་ནི། །བསྟན་པ་འཇིག་པའི་སྔ་ལྟས་
ཡིན། །ཞེས་གསུངས་ལ། འདིར་ཁྱིམ་པ་ལའང་རང་བཞིན་གྱི་སྡིག་པ་འཇོག་པ་
ནི༑ བཅོམ་ལྡན་འདས་ཀྱི་ཤཱཀྱ་ནད་པ་རྣམས་ལ་ཆང་བཀག་པ་དང་། ང་ལ་སྟོན་
པར་ཁས་ལེན་པ་རྣམས་ཀྱིས་ཆང་རྩྭ་རྩེས་ཀྱང་བཏུང་བར་མི་བྱའོ། །ཞེས་གསུངས་
པས་ཁྱིམ་པ་རྣམས་ཀྱང་སྟོན་པའི་བཀའ་རྩི་དགོས་པ་དང་། ཆང་འདི་ཁྱིམ་པ་

རྣམས་ལ་ལུས་ཀྱི་ཉེས་སྤྱད་དུ་གསུངས་པ་དང་། ཆང་མང་དུ་འཐུང་བ་ཀུན་ཏུ་
བསྟེན་ཅིང་གོམས་ན་ངན་སོང་དུ་སྐྱེ་བར་གསུངས་སོ། །ཉན་ཐོས་ཕལ་ཆེ་བས་
ཀྱང་ལུང་དེའི་རྗེས་སུ་འབྲངས་ནས་ཆང་རང་བཞིན་གྱི་སྡིག་པར་བཞེད་དོ། །ཆང་
གི་སྦྱིན་པ་གཏོང་ཡང་མི་རུང་བར་གསུངས་པ་དང་། མདོ་ལས། ཆང་འཐུང་བ་
ལ་མངོན་པར་དགའ་བའི་མི། །བདག་ལ་ཕན་དང་གཞན་ལ་བདེ་མི་ནུས། །རྨོངས་
དང་མདོག་ངན་བྱེད་པ་ཆང་ཡིན་ཏེ། །ཇི་ལྟར་ཧ་ལའི་དུག་བཞིན་དེ་མི་བཏུང་། །
ཞེས་སོ། །རིག་པས་བརྟགས་ནའང་སླ་སྟེ། ཆང་འཐུང་བ་ནི་སྲེད་པ་ཆེན་པོས་
འཐུང་བ་གཞིར་བཅས། ང་རྒྱལ་དང་ཞེ་སྡང་དང་གཏི་མུག་གིས་འཐུང་བའང་ཡོད་
པས། བསམ་པ་ངན་པ་དེ་འདྲས་འཐུང་ན་སྡིག་པ་ལོས་ཡིན། ཀླུ་སྒྲུབ་ཀྱི་ལུང་
སྔར་དྲངས་པ་ལྟར་རོ། །ཆང་འཐུང་བ་ལ་བསྟེན་ནས་མནའ་ཟ་གཏམ་སྣོག་རྫུན་
སྔོན་བླ་མ་རི་ཁྲོད་པ་ཞིག་ལ་བུད་མེད་གཅིག་གིས་ར་མ་ཁྲིད་ཆང་བུམ་ཁུར་
ནས་སོང་སྟེ། ཡང་ན་ར་མ་འདི་སོད་། ཡང་ན་ཆང་འདི་འཐུངས། ཡང་ན་མོ་ལ་
མི་ཚངས་སྤྱོད་ཅིག་ཅེས་པས། བླ་མས་ཆང་འདི་འཐུངས་ན་དགའོ་སྙམ་ནས་ཆང་
དེ་འཐུངས་པ་དང་སེམས་རྨོངས་ནས་སྲོག་གཅོད་མི་ཚངས་སྤྱོད་གཉིས་ཀའང་བྱས་
པའི་ལོ་རྒྱུས་ལྟར་དང་། སྔོན་རྗེ་ཙོང་ཁ་པའི་སྐུ་དུས་སྟོད་ཕྱོགས་སུ་བུད་མེད་ཆང་
ཚོང་བ་ཞིག་གིས་དགོན་སྡེའི་གྲྭ་བ་རྣམས་ལ་ཆང་མང་པོ་བླུད་བཙོང་བྱས་པས་ཚེ་

དེ་ལ་ལུས་པོ་དེ་ཉིད་སྡིག་པ་ར་ཙ་མིའི་ལུས་ཚད་ཙམ་དུ་གྱུར་ཏེ་རྡོ་ཕ་བོང་ཆེན་པོ་
ཁང་པ་ཙམ་གྱི་ནང་དུ་ཟང་ཐལ་དུ་སོང་། ཕྱི་ནས་ཉན་པའི་ཚེ་ངུ་སྐད་ཤིན་ཏུ་མང་
པོ་གྲགས་པ་དང་། བྱ་རྒོད་གཅིག་གིས་ཉི་མ་རེ་བཞིན་ཕ་བོང་དེ་ལ་སྒོ་ལྕག་རེ་
བརྒྱབས་སོ། །དེའི་རྒྱུ་མཚན་ཞུས་པས། བུད་མེད་དེས་སྐྱེ་བ་མང་པོ་ནས་གཞན་
ལ་ཆང་བླུད་པས་དེའི་ཆང་ལ་འཐུངས་ཚད་དེའི་སྡིག་པ་དེའི་ཕྲུག་གུར་སྐྱེས་ནས་
མ་དེར་ཟ་བ་དང་ཁོ་རང་རྣམས་ཀྱང་གཅིག་གིས་གཅིག་ཟ་བ་དང་། ཡང་དེར་
སྐྱེས་ནས་ཡང་ཟ་བ་སོགས་ཉི་མ་རེ་ཡང་སྐྱེ་འཆི་མང་པོ་མྱོང་ནས་བྱ་རྒོད་ཀྱི་སྒྲོས་
བྲོག་དེ་ཟད་པ་དང་དེ་ནས་ཚེ་འཕོས་ཏེ་སླར་དམྱལ་བ་ལའང་འགྲོ་དགོས་གསུངས་
སོ༑ ༑མདོ་ཁ་ཅིག་ན་ཆང་འདི་བཅས་པའི་སྡིག་པ་ཁོ་ནར་བཤད་པ་ནི། ཁྱིམ་པ་
རྣམས་ཀྱིས་སྲེད་པ་ཆེན་པོ་མེད་ན་ཉུང་ངུ་ཙམ་འཐུང་བ་ལ་ཁ་ན་མ་ཐོ་བའི་སྡིག་
པ་མེད་དེ་རང་བཞིན་གྱི་བཟའ་བཏུང་བཞིན་ནོ། །ཞེས་སློབ་དཔོན་དབྱིག་གཉེན་
བཞེད་དོ། །ཧ་ཅང་སྲེད་པ་ཆེ་བས་འཐུངས་ཆེས་ཏེ་དེ་ལ་བརྟེན་ནས་གྱོད་ཁ་འཁྲུག་
སློང་སྐྱེད་པ་སོགས་ནི་སྡིག་པ་ཆེ་བ་བཤད་མ་དགོས་སོ། །སྣ་དུད་འདི་ཡང་བཅོམ་
ལྡན་འདས་ཀྱི་ཉེས་པ་སྐྱེད་ཚད་ཐམས་ཅད་སྤོང་དགོས་ཞེས་སྤང་བྱ་མདོར་བསྡུས་
ནས་གསུངས་པ་དང་འགལ་ཞིང་། གཏེར་ལུང་དང་མ་ལབ་སྒྲོན་གྱི་ལུང་བསྟན་
སོགས་ནས་ཉེས་དམིགས་ཆེན་པོ་གསུངས་པ་དང༌། རྒྱུ་ངན་པ་དམ་སྲི་འདྲེ་མོའི་
མངལ་ཁྲག་གི་ས་བོན་ལས་བྱུང་བ་དང༌། སྦྱོར་བ་ངན་པ་མི་གཙང་བས་བསྒྱུར་བ་
དང་། རྫས་འདེབས་ངན་པ་དམ་སྲི་མོའི་སྨོན་ལམ་ལོག་པ་མང་པོ་བཏབ་པ་ལས་
བྱུང་བའི་རྫས་ངན་འདི་ལ་སྲེད་པ་ཤིན་ཏུ་ཆེ་ཞིང་སྡིག་པ་མང་པོ་བསྐྱེད་པ་དང་།

ལྷ་ཀླུ་སོགས་ལ་ཕོག་ཐུག་འགྲོ་བར་བཤད་པས་སྡིག་པ་ཡིན་པར་བཟུང་དགོས་
སོ༑ ༑ཆང་དང་སྣ་དུད་ཀྱི་ཉེས་དམིགས་རྒྱས་པ་ཡོད་པ་གཞན་ནས་ཤེས་པར་
བྱའོ། །གཞན་ཡང་སྒོག་པ་ཟོས་ནས་ཆོས་གྲལ་དང་ལྷ་ཁང་དུ་འགྲོ་བ་སོགས་ཀྱང་
འདིར་གཏོགས་སོ། །མདོར་ན་ཚེ་འདི་ཕྱི་ཐམས་ཅད་དུ་རང་གཞན་ལ་མི་གནོད་
ཅིང་ཕན་པའི་ཆ་ཐམས་ཅད་ལ་ནི་སུས་བྱས་ཀྱང་སྡིག་པ་མེད། གནོད་ཅིང་ཕན་
པ་མེད་པའི་ཆ། ཆགས་སྡང་རྨོངས་གསུམ་དང་འདྲེས་ཚད་ཐམས་ཅད་སྡིག་པ་ཡིན་
པས་ཁྱིམ་པ་རབ་བྱུང་སུ་ཡིན་ཀྱང་ཕྱིན་ཆད་འཛེམ་བྱ་དང་སྔར་བྱས་ལ་གནོང་
བཤགས་བྱས་ན་དེར་མ་འཐུས་པ་མེད་དོ། །ངོ་ཤེས་པའི་བཅོས་ལྟུང་ནི། སྐྱབས་
འགྲོའི་སྡོམ་པ་དང་དབང་སྐུར་སོགས་ཀྱི་སྡོམ་པ་ལ་སོགས་པ་ཞུ་རྒྱུ་ཅི་ཡོད་ཞུས་
ཏེ་ཐོབ་ན་ཡང་། ར་ལུག་ཚེ་ཐར་བཏང་བ་བཞིན་ཏུ་ཇི་མི་སྙམ་དུ་འདུག་སྟེ། དེ་དག་
གི་སྡོམ་པ་ནི་སྲོག་ལ་བབ་ཀྱང་དཀོན་མཆོག་གསུམ་མི་སྤང་བ་སོགས་ཐུན་མོང་གི་
བསླབ་པ་ལྔ་དང་། སངས་རྒྱས་ལ་སྐྱབས་སུ་སོང་ནས་ལྟ་གཞན་མི་འཚོལ་བ་
སོགས་སོ་སོའི་དགག་སྒྲུབ་ཀྱི་བསླབ་བྱ་དགུ་ཁས་བླངས་པ་དང་། དབང་ཞིག་ཐོབ་
ཕན་ཆད་ཐ་ན་རྨི་ལམ་དུའང་བླ་མ་དང་འགལ་མི་རུང་བ་སོགས་སྤྱི་དང་བྱེ་བྲག་གི་
དམ་ཚིག་མང་དུ་ཡོད་པ་རྣམས། གཙོ་བོས་ཇི་ལྟར་བཀའ་སྩལ་པ། །དེ་དག་ཐམས་
ཅད་བདག་གིས་བགྱི། །ཞེས་ཁས་བླངས་ནས་སྣ་གཅིག་ཀྱང་བསྲུང་མ་ཤེས་པ་
ནི་བཅས་པའི་ལྟུང་བ་ཕོག་པའི་སྡིག་པ་ཡིན་པས་མཐོལ་ཞིང་བཤགས་སོ། །ད་
ལྟ་ལུང་གི་བསྟན་པ་ཅུང་ཟད་ཡོད་ཀྱང་བདུད་ལས་ཀྱི་དབང་གིས་ཆོས་ཁྲིད་བཤད་
པ་ལ་ནི་ནད་པའི་སྔོན་དུ་ཟས་བཞག་པ་ལྟར་རེ་བ་ཡང་མི་བྱེད། རྟོགས་པའི་བསྟན་

༄༅། །རྣམ་དག་བདེ་ཆེན་ཞིང་གི་སྨོན་ལམ་གྱི་འགྲེལ་བཤད།
ཡང་མེད་པར་ཨ་མཚར་ཡན་ཆད་ཀྱིས་ཞུ་བ་ནི་ཞུ་གྲངས་མང་ལ་སྲུང་གྲངས་ཉུང་།
ཁས་ལེན་སླ་ཡང་ཉམས་ལེན་དཀའ། ཞེས་པ་འདི་ཁོ་ན་ཡིན་ཏེ། ཆོས་ཁྲིད་ནི་
སྣ་གཅིག་ཀྱང་མི་ཤེས་པར་སྲུང་སྡོམ་མང་པོ་ཞུས་ནས་ཁ་རོག་འདུག་པ་ནི། ཐོབ་
པའི་ཕན་ཡོན་རེ་ཡང་ལོས་ཡོད་མོད་ཁས་ལེན་ཉམས་པས་གནས་སྐབས་ངན་
སོང་ཁོ་ན་ལ་འགྲོ་བ་ཡིན་ཏེ། རྫོགས་སངས་རྒྱས་ཀྱི་བསླབ་པ་ལ། །འབད་པ་
ནས་འབད་དགོས་པ་གལ་ཆེ། བཅོམ་ལྡན་འདས་ཀྱིས་སྙིགས་མའི་གང་ཟག་
རྣམས་བྱེ་མའི་སྒོ་བ་ཁ་ཐུར་དུ་སྦུབ་པ་བཞིན་ངན་སོང་དུ་འགྲོ་བར་གསུངས་པ་ནི་
ནས་གནས་སྐབས་བདེ་བ་ཅན་དུ་སྐྱེས་ཤིང་མཐར་ཐུག་སངས་རྒྱས་ཐོབ་པར་
ཡིན་ནོ། །སུན་འབྱིན་པའི་སྟོབས་ནི་འགྱོད་པ་དྲག་པོ་ཞིག་མེད་ན་ཁ་བཤགས་
་
བླངས་ཏེ། དཔེར་ན་མི་ནད་མེད་ཀྱི་ཁོང་དུ་དུག་སོང་པ་ཤེས་པ་ལྟར། བདག་

དགོས་ཏེ། འཇིག་རྟེན་ན་གཅེར་བུར་ཕྱུངས་ནས་མི་གཙང་བ་ཟོས་པའང་ངོ་ཚ་
བར་མི་བརྩི་སྟེ། མི་ལུས་རིན་ཆེན་ཐོབ་ནས་སྡིག་པ་ངན་པ་མི་གཙང་བ་ལྟ་བུ་ལ་
འཛེམ་མེད་དུ་སྤྱོད་པ་ནི་ཤིན་ཏུ་ངོ་ཚ་བ་ཡིན་ཏེ། བཤེས་སྤྲིང་ལས། གང་ཞིག་
གསེར་སྣོད་རིན་ཆེན་སྤྲུས་པ་ཡིས། །ངན་སྐྱུགས་འཕུག་པར་བགྱིད་པ་དེ་བས་
ཀྱང་། །གང་ཞིག་མི་རུ་སྐྱེས་ནས་སྡིག་པ་དག །བགྱིས་པ་དེ་ནི་ཆེས་རབ་བླུན་པ་
ལགས། །ཞེས་སོ། །སྐྱེས་རབ་ལས། མ་མཐོང་བཞིན་དུ་སྡིག་པ་བྱས་ན་ཡང་། །
དུག་ཟོས་བཞིན་དུ་བདེ་བ་ག་ལ་འགྱུར། །ལྷ་དང་རྣལ་འབྱོར་ཅན་གྱི་མི་དག་གི །
རྣམ་དག་མིག་གིས་མི་མཐོང་མི་སྲིད་དོ། །ཞེས་སངས་རྒྱས་སྲས་དང་བཅས་པས་
ངན་སོང་དུ་སྐྱེས་ན་ཅི་བྱེད་བསམས་པས་སྐྲག་སྟེ་ཟས་ཡི་གར་མི་འོང་བ་དང་སེམས་
སྨྱོ་བས་བརྒྱལ་འགྲོ་བ་སོགས་འགྱོད་པ་ཆེན་པོས་བཤགས་པ་ནི། སྔོན་རྒྱལ་པོ་
མ་སྐྱེས་དགྲས་ཕ་བསད་པ་ལ་འགྱོད་པ་བྱས་པ་ལྟར་བྱེད་དགོས་སོ། །
སོར་ཆུད་ནས་སྡོམ་པའི་སྟོབས་ནི། སྨན་གྱིས་དུག་ནད་སོས་ཏེ་ཕྱིན་ཆད་མི་
འཐུང་བ་ལྟར། འགྱོད་བཤགས་བྱས་ཀྱང་ཕྱིན་ཆད་མི་བྱེད་བསམ་པའི་སྡོམ་
སེམས་བརྟན་པོ་མེད་ནའང་མི་འདག་པས་ན་ཕྱིན་ཆད་སྲོག་ལ་བབ་ཀྱང་མི་དགེ་
བའི་ལས་དེ་འདྲ་ཉི་མ་དུས་ད་ལྟ་ནས་བཟུང་སྟེ་བྱང་ཆུབ་སྙིང་པོ་མ་ཐོབ་པར་དུ་
མི་བགྱིད་དོ་ཞེས་སེམས་ལ་དམ་བཅའ་བཟུང་དགོས་ཏེ་ཕྱིན་ཆད་དུག་ལ་མ་
འཛེམ་ན་ལན་ཅིག་སོས་པས་ཕན་པ་བཞིན་ནོ། །སྤྱོད་འཇུག་ལས། སྤོང་བའི་
སེམས་ནི་ཐོབ་པ་ལ། །ཚུལ་ཁྲིམས་ཕ་རོལ་ཕྱིན་པར་བཤད། །ཅེས་གསུངས་

པས་སྡིག་པ་མི་བྱེད་དགེ་བ་བྱེད་བསམ་པའི་དམ་བཅའ་ཞིག་ཡོད་ན་ཧ་ཅང་མ་
འགྲུབ་ཀྱང་སེམས་ཀྱི་དགེ་བ་ཆེན་པོ་ཡོད་པས་གནད་ཆེ་ལ། སྡིག་པ་ལ་སྡོམ་
སེམས་མེད་ན་ལུས་ངག་གིས་མ་བྱས་ཀྱང་སེམས་ཀྱིས་ལས་ཆེན་པོ་སོགས་པ་
ཡིན་ཏེ། དགེ་བའམ་འོན་ཏེ་མི་དགེ་བ། །ལས་ནི་སེམས་ཀྱིས་བསགས་པ་ཡིན།།
ཞེས་གསུངས་སོ། །རྟེན་གྱི་སྟོབས་ནི། དེ་ལྟར་རང་ངོས་ནས་འགྱོད་སྡོམ་གྱིས་མ་
བཤགས་ན། བདེ་བར་གཤེགས་པ་འོད་དཔག་མེད་པ་སྲས་དང་བཅས་པ་རྣམས་
ཀྱིས་ཀྱང་བདག་གཞན་གྱི་རྒྱུད་འདི་མེ་ལོང་གི་གཡའ་ཕྱིས་པ་ལྟར། ཡོངས་སུ་
དག་པ་ཞིག་བྱིན་གྱིས་བརླབ་ཏུ་གསོལ་ཞེས་མོས་གུས་དྲག་པོས་གསོལ་བ་འདེབས་
དགོས་སོ། །དེ་ལྟར་གཉེན་པོ་སྟོབས་བཞིས་བཤགས་ན་སྡིག་པ་ཇི་ལྟར་ཆེ་ཡང་
མི་འདག་མི་སྲིད་དེ། སྡིག་པ་ལ་བདེན་གྲུབ་མེད་ཅིང་འདུས་བྱས་ཡིན་པ་དང་།
སྡིག་པ་ལ་ཡོན་ཏན་མེད་ཀྱང་བཤགས་པས་འདག་པ་ནི་སྡིག་པའི་ཡོན་ཏན་ཡིན་
གསུངས་པ་ལྟར་དང་། ཐར་མདོ་ལས། སྡིག་གི་རང་བཞིན་ཐོག་མ་ནས། །མེད་
པས་སེམས་ཅན་རྣམས་ཀྱི་ཕྱིར། །རྩ་བ་བཞི་དང་མཚམས་མེད་ལྔ། །ལོག་སྤྱོད་
བར་དུ་མཐོལ་བཤགས་སོ། །ཞེས་སོ། །ཡང་ནས་ཡང་དུ་སྡིག་པ་བྱས་པ་རྣམས་
ཡང་ནས་ཡང་དུ་བཤགས་ན་ཐོག་མ་མེད་པའི་སྡིག་པ་ཐམས་ཅད་འདག་ནུས་ལ་
སྙིང་ནས་ལན་རེ་བཤགས་པས་ཀྱང་བསྐལ་པ་སྟོང་གི་སྡིག་པ་འདག་པ་ཡིན་ཏེ།
གསེར་འོད་ལས། གང་གིས་བསྐལ་པ་སྟོང་རྣམས་སུ། །སྡིག་པ་ཤིན་ཏུ་མི་བཟད་
བགྱིས། །ལན་ཅིག་རབ་ཏུ་བཤགས་པ་ཡིས། །དེ་དག་ཐམས་ཅད་བྱང་བར་
འགྱུར། །ཞེས་གསུངས་སོ། །བྱམས་པ་སེང་གེ་སྒྲས་ཞུས་པའི་མདོ་ལས། མི་ཤེས་

པས་ནི་གང་བྱས་པའི། །སྡིག་པའི་ལས་ནི་བཤགས་པར་བགྱི། །མཁས་པས་སྡིག་
པ་བཤགས་ན་ནི། །ལས་དང་ལྷན་ཅིག་མི་གནས་སོ། །ཞེས་གསུངས་པས། བླུན་
པོ་བྱིས་པས། སྡིག་པ་བྱེད་ཤེས་ཏེ་བཤགས་མ་ཤེས་པར་ཡོན་ཏན་ཏུ་བལྟས་ན་
སྡིག་པ་ཇི་ལྟར་ཆུང་ཡང་ངན་སོང་དུ་འཕེན་ནུས་ཏེ་ལྕགས་ཀྱི་རིལ་བུ་ཇི་ལྟར་ཆུང་
ཡང་ཆ་གཏིང་དུ་འགྲོ་བ་བཞིན་ནོ། །མཁས་པས་སྡིག་པ་བྱེད་ཤོར་ཡང་འགྱོད་
བཤགས་ཀྱང་བྱེད་ཤེས་པས་ངན་སོང་དུ་མི་ལྟུང་སྟེ་ལྕགས་ཀྱི་རིལ་བུ་བརྡུང་སྟེ་
སྲབ་མོ་བྱས་ན་ཆུ་གཏིང་དུ་མི་འགྲོ་བ་བཞིན་ནོ། །ཁྱད་པར་དུ་འདིར་གཉེན་པོ་
ལས། ཤིན་ཏུ་མི་བཟད་ལས་རྣམས་བྱས་པ་ནི། །བདག་ལ་རྣམ་པར་སྤྱོད་པས་
སྲབ་པར་འགྱུར། །རབ་ཏུ་བཤགས་དང་སྡོམ་པར་བྱེད་པ་ཡིས། །དེ་དག་ཤིན་
ཏུ་རྩོད་ནས་བཏོན་པ་བཞིན། །ཞེས་དང་། སྤྱོད་འཇུག་ལས། དེ་ལྟས་དགེ་བ་
པའི་བྱང་ཆུབ་སེམས་མིན་པ། །དགེ་གཞན་གང་གིས་ཟིལ་གྱིས་གནོན་པར་
འགྱུར། །ཞེས་གསུངས་སོ། །སྔོན་གྱི་དུས་སུ་རྒྱལ་པོ་མ་སྐྱེས་དགྲ་དང་། བདེ་
སྤྱོད་དང་། མི་ཐུང་སོར་ཕྲེང་ཅན་སོགས་ཀྱིས་ཀྱང་དང་པོ་བག་མེད་ཉོན་མོངས་
པའི་དབང་གིས་སྡིག་པ་ཆེན་པོ་བྱས་ཀྱང་ཕྱིས་སུ་བག་ཡོད་པས་བཤགས་པ་བྱས་
ཏེ་བདེན་པ་མཐོང་བ་ཡིན་ནོ། །ལུང་རྣམ་འབྱེད་ལས། གང་གིས་སྡིག་པའི་ལས་
བྱས་པ། །དགེ་བ་དེ་ཡིས་འགོག་བྱེད་དེ། །ཉི་ཟླ་སྤྲིན་ལས་བྱུང་བ་བཞིན། །འཇིག་

བཤགས་པ་ལ་འབད་པ་གཉིས་ཀ་སྐྱེས་བུ་དམ་པ་ཡིན་པར་གསུངས་པས་བཤགས་
པས་སྡིག་སྒྲིབ་འདི་དག་བྱུང་བར་མ་བྱས་ན་དག་པའི་ཞིང་ཁམས་མཐོང་བའི་
གེགས་ཆེན་པོའོ། །
དེ་ལྟའི་དོན་རྣམས་ལ་བསམས་ཏེ་ལག་ལེན་བྱ་བ་ནི། ལྟུང་བཤགས་ཚོར།༣
སྤྱི་བཤགས་ཚར།༣ ཕ་མས་ཐོག་དྲངས་ནས་བྱིན་གྱིས་རློབས་བར། ལུས་ཀྱི་ལས་
ནི་སོགས་ཕྱག་དང་བཅས་ཏེ་སྟོབས་བཞི་བསྐྱེད་ནས་འདོན། འདུག་སྟེ་ཚུལ་ཁྲིམས་
རྣམས་ཀྱི་ཁྱེད་རྣམས་ཀྱིས་སྡིག་པ་དག་གོ་ཞེས་དབུགས་དབྱུང་བ་དང་། སྐུ་ལས་
འོད་ཟེར་འཕྲོས་པ་བདག་ཅག་ལ་ཕོག་པས་སྡིག་སྒྲིབ་མ་ལུས་པ་དག་པར་བསམ་
མོ༑ ༑ད་ནི་ཕྲག་དོག་གི་གཉེན་པོ་རྗེས་སུ་ཡི་རང་བའི་ཡན་ལག་ལ། དང་པོ་
ཕན་ཡོན་གྱི་སྒོ་ནས་བསྟན་པ། གཞན་གྱི་ཐོས་བསམ་སྒོམ་གསུམ་རྟེན་བཞེངས་
མཆོད་སྦྱིན་སོགས་དགེ་བ་བྱེད་པ་མཐོང་བ་དང་ཐོས་པའི་ཚེ་དེ་ལ་ཕྲག་དོག་ཅེས་
པ་རང་གི་སེམས་ཁོང་དོག་པའི་ནང་དུ་མི་ཤོང་བའམ་མི་བཟོད་པ་སྟེ། རང་གི་
དགེ་བ་ལས་ལྷག་འགྲོ་བར་དོགས་པ་དང་། བདག་གིས་ཀྱང་དེ་དང་འདྲ་བར་
ཐོན་ན་ཤེ་བསམ་པའི་འགྲན་སེམས་སོགས་མེད་མི་དགའ་བའི་སེམས་སྤུངས་ཏེ།
ང་རེ་དགའ་འདི་འདྲའི་དགེ་བ་ངོ་མཚར་ཆེ་བསམ་ཏེ་རང་གིས་ཐུབ་པ་ཙམ་དུ་སྙིང་
ནས་དགའ་བའི་རྗེས་སུ་ཡི་རང་བ་བྱས་ན། ཕ་རོལ་པོས་དངོས་སུ་བསྒྲུབས་རང་

གི་སེམས་ཀྱིས་བསྒྲུབས་པ་ཡིན་པས་དེའི་བསོད་ནམས་དེ་རང་ལའང་མཉམ་དུ་
ཐོབ་པར་བཅོམ་ལྡན་འདས་ཀྱིས་གསུངས་སོ། །རྒྱུ་ཚེགས་ལས་གསུམ་ཅི་ཡང་
མི་དགོས་པར་སེམས་ཀྱི་རྣམ་རྟོག་ཙམ་གྱིས་དེ་འདྲའི་བསོད་ནམས་ཆེན་པོ་ཐོབ་
པའི་ཐབས་ཤིན་ཏུ་བཟང་པོ་ཡིན་པས། རང་གིས་དགེ་བ་མ་འགྲུབ་པ་ལ་འགྱོད་
པ་དང་གཞན་གྱིས་དགེ་བ་ལ་དགའ་བར་བྱ་དགོས་སོ། །སྔོན་རྒྱལ་པོ་གསལ་རྒྱལ་
གྱིས་སངས་རྒྱས་འཁོར་བཅས་ལ་མཆོད་པའི་ཚེ་དབུལ་མོ་གྲོང་ཉུག་མ་དགའ་
བས་རྗེས་སུ་ཡི་རང་བྱས་པ་དང་། བཅོམ་ལྡན་འདས་ཀྱིས་རྒྱལ་པོ་ལ་ཁྱོད་ཀྱི་
བསོད་ནམས་ལས་ལྷག་པ་ཞིག་ཡོད་ན་དེ་ལ་བསྔོའམ་གསུངས་པས། དེ་ལྟར་
བསྔོ་བར་ཞུས་པས་གྲོང་ཉུག་མའི་མིང་ནས་བཟུང་སྟེ་ཡོན་བསྔོ་བར་མཛད་དོ། །
སྡུད་པ་ལས། སྟོང་གསུམ་རི་རབ་སྲང་ལ་གཞལ་བས་ཚད་གཟུང་རུང་། །རྗེས་
སུ་ཡི་རངས་དགེ་བ་དེ་ནི་དེ་ལྟ་མིན། །ཞེས་གསུངས་སོ། །དེ་ལྟར་ཕན་ཡོན་ཆེ་
བ་རྒྱུ་མཚན་དེའི་ཕྱིར་ཐེག་དམན་ཉན་རང་འཕགས་པ་རྣམས་ཀྱི་ཚོགས་བསགས་
པ་དང་སྤང་བྱ་སྤངས་པ་དང་རྟོགས་པའི་ཡེ་ཤེས་བསྒོམས་པ་དང་ལྷག་བཅས་ཀྱི་
སྐབས་སུ་འགྲོ་དོན་རྒྱ་ཆེན་མཛད་པ་དང་། ཐེག་ཆེན་བྱང་སེམས་འཕགས་པ་
རྣམས་ཀྱི་གྲངས་མེད་མང་པོར་ཚོགས་བསགས་པ་རིག་གྲོལ་གྱི་ཡོན་ཏན་སོགས་
ལམ་ལྔ་ས་བཅུས་བསྡུས་པའི་ཡོན་ཏན་རྣམས་དང་དོན་གཉིས་ཕུན་སུམ་ཚོགས་
པའི་དགེ་བ་ཟག་མེད་རྣམས་དང༌། སོ་སོ་ཐ་དད་འགྲོ་བ་ཡིས། །སོ་སོ་སྐྱེ་བོ་ཞེས་
བརྗོད་དོ། །ཞེས་ལས་ཉོན་ཐ་དད་པས་གནས་རིགས་སོ་སོ་ཐ་དད་དུ་འགྲོ་བས་
ན་སོ་སོ་སྐྱེ་བོ་ཐར་ལམ་ལ་ཞུགས་ཟིན་པ་སྦྱོར་ལམ་མན་ཆད་དང་། ལམ་དུ་མ་

ཞུགས་པ་རྣམས་ཀྱི་ཟག་བཅས་ཀྱི་དགེ་བ་ཆེ་ཕྲ་གང་བསྒྲུབས་པ་ཀུན་ལ་རྗེས་སུ་
ཡི་རང་ངོ༌། །ཐེག་ཆེན་གྱི་དགེ་བ་ལ་བྱེ་བྲག་ཏུ་ཡི་རང་བ་ནི་སངས་རྒྱས་རྣམས་
ཀྱིས་དང་པོ་བླ་མེད་བྱང་ཆུབ་མཆོག་ཏུ་ཐུགས་བསྐྱེད་དེ་ལྷག་བསམ་རྣམ་པར་དག་
པས་བསྐལ་པ་གྲངས་མེད་མང་པོ་ལ་སྦྱོར་བ་ཕར་ཕྱིན་དྲུག་གི་སེམས་ཅན་ཡོངས་
སུ་སྨིན་པ་སྟེ་རྫོགས་སྨིན་སྦྱངས་གསུམ་མཐར་ཕྱིན་པ་དང་། མངོན་པར་རྫོགས་
པར་སངས་རྒྱས་ནས་མཛད་པ་བཅུ་གཉིས་སོགས་ཀྱིས་ཞིང་ཁམས་བྱེ་བ་ཕྲག་
ཁྲིག་རྣམས་སུ་འགྲོ་དོན་རྒྱ་ཆེན་རྒྱུན་མི་འཆད་པར་མཛད་པ་ལ་རྗེས་སུ་ཡི་རང་
ངོ་། དེའི་ཚུལ་ནི་མདོ་སྡེ་རྒྱན་དང་། མདོ་སྡེའི་ནང་བྱང་ཆུབ་སེམས་དཔའི་སྐྱེས་
རབས་རྣམས་ལས་འབྱུང་བ་བཞིན་ནོ། །ཐ་ན་དུད་འགྲོའི་སྐྱེ་བ་བཞེས་དུས་སུའང་
འགྲོ་དོན་མི་འབྱུང་བ་མིན་ཏེ། རུས་སྦལ་དུ་སྐྱེས་ནས་ཚོང་པ་མང་པོ་རྒྱ་མཚོའི་
འཇིགས་པ་ལས་ཐར་བར་བྱས་པ་དང་། ཉ་རོ་ཧི་ཏས་ནད་དང་ཆིངས་ལས་ཐར་
བ་དང་། སེང་གེས་ཚོང་པ་རྣམས་སྤྲུལ་ལས་ཐར་བར་བྱས་པ་སོགས་དང་། ངང་
པའི་རྒྱལ་པོ་གསེར་ལྡན་གྱིས་རྒྱལ་པོ་ཚངས་སྦྱིན་འཁོར་དང་བཅས་པ་ཆོས་ལ་
བཙུད་པ་སོགས་མང་པོ་དང་། སངས་རྒྱས་ནས་ཀྱང་སྣ་ཚོགས་པས་འགྲོ་དོན་
མཛད་པ་སྟེ། གསེར་ས་ལའི་རྒྱལ་པོ་ཀ་བྱི་ནས་རྒྱལ་པོ་གསལ་རྒྱལ་འཇོམས་
པར་བརྩམས་པའི་ཚེ། སྟོན་པ་ཉིད་འཁོར་ལོས་སྒྱུར་བའི་རྒྱལ་པོར་སྤྲུལ། མོའུ་
འགལ་བུ་བློན་པོ་ཆེན་པོར་སྤྲུལ་ནས་རྒྱལ་པོ་འཁོར་བཅས་འདུལ་བ་སོགས་མཐའ་
ཡས་པ་རྣམས་ལ་དགའ་བ་བསྒོམས་ན། སངས་རྒྱས་ཡོན་ཏན་བསམ་མི་ཁྱབ། །
དམ་པའི་ཆོས་ཀྱང་བསམ་མི་ཁྱབ། །འཕགས་པའི་དགེ་འདུན་བསམ་མི་ཁྱབ། །

བསམ་མི་ཁྱོད་ལ་དད་བྱས་ན། །རྣམ་པར་སྨིན་པའང་བསམ་མི་ཁྱབ། །ཅེས་
གསུངས་སོ། །སོ་སྐྱེའི་དུས་སུའང་འགྲོ་དོན་ཡོད་དེ། སེམས་ཅན་ལ་ཕན་སེམས་
སྐད་ཅིག་ཙམ་སྐྱེས་པ། །གཞན་གྱི་སེམས་དགའ་ཐབས་བྱས་པ། །སེམས་ཅན་
གཅིག་གི་བློ་ཁ་ཆོས་ལ་བསྒྱུར་བ། དགེ་བ་སྣ་གཅིག་འགྲུབ་ཚད་འགྲོ་ལ་བསྔོ་བ་
སོགས་མདོར་ན་རང་འདོད་མེད་པའི་བྱ་བ་ཐམས་ཅད་འགྲོ་དོན་ཡིན་ནོ། །ཐུན་
མོང་གི་དགེ་བ་བཅུ་ལས་དང་པོ་ལུས་ཀྱི་གསུམ་ནི། སྤྱིར་ན་མི་དགེ་བ་བཅུ་པོ་
སྤོང་བར་དམ་བཅས་པ་ན་དགེ་བ་བཅུ་ཡིན་ཀྱང་། དགེ་བཅུ་ཁྱད་པར་ཅན་ནི།
རི་དྭགས་དང་བཤས་ཟོག་བཙན་པ་སོགས་འཆི་ངེས་ཀྱི་སེམས་ཅན་གཞན་གྱི་
པོ་ཞིག་ལ་བུ་མཚན་དང་ལྡན་པ་ཞིག་སྐྱེས་སོ། །ཉེ་དུ་ཐམས་ཅད་ཆུ་འགྲམ་ཞིག་
ཏུ་འདུས་ཏེ་སྟོན་མོར་བྱས། ཁྱེའུ་དེ་མཛེས་ཆེས་པས་ཐམས་ཅད་ཀྱིས་ལག་ཏུ་ཕན་
ཚུན་བླངས་པ་ན་ཆུ་ནང་ཤོར་ནས་ཆུས་ཁྱེར་རོ། །དེ་བསོད་ནམས་ཆེ་བས་མ་ཤི་
བར་ཉ་ཆེན་པོས་མེད་ཀྱང་ཉའི་ལྟོ་ན་གསོན་པོར་འདུག་གོ །ཆུ་དེའི་མདའ་ན་ཁྱིམ་
བདག་བུ་མེད་པ་ཞིག་གིས་ཉ་རྒྱ་བཙུགས་ཡོད་པས་ཉ་དེ་བཟུང་ནས་བཤས་པའི་
ཚེ་ལྟ་ན་ཁྱེའུ་གཟུགས་བཟང་པོ་ཞིག་ཡོད་པ་མཐོང་ནས་དགའ་སྟེ་དེ་ཚང་གི་གསོས་
ཏེ༑ ཆེན་པོར་གྱུར་པའི་ཚེ་རབ་ཏུ་བྱུང་ནས་དགྲ་བཅོམ་ཐོབ་བོ། །བཅོམ་ལྡན་
འདས་ལ་དེའི་རྒྱུ་མཚན་ཞུས་སོ། །བཅོམ་ལྡན་འདས་ཀྱིས་བཀའ་སྩལ་པ། སངས་
རྒྱས་རྣམ་གཟིགས་ཀྱིས་སྲོག་གཅོད་སྤོང་པའི་ཕན་ཡོན་མང་པོ་གསུངས་པ་ཁྱིམ་
བདག་གཅིག་གིས་ཐོས་ཏེ་སྲོག་གཅོད་སྤོང་པའི་སྡོམ་པ་བླངས་པའི་ལས་དེས་ཚེ་

་པ་སངས་རྒྱས་རྣམ་གཟིགས་ལ་གསེར་གྱི་དོང་རྩེ་གཅིག་ཕུལ་བས་གང་དུ་སྐྱེས་ཀྱང་
རྟེན་གྱི་ལྷ་དེ་སྐྲག་ནས་རྣམ་ཐོས་ཀྱི་བུ་ལ་སྨྲས། དེས་ཀྱང་དེ་ལ་བུ་སྐྱེད་ཐབས་མ་
ཐོན། བརྒྱ་བྱིན་ལ་ཞུས་པས། བརྒྱ་བྱིན་གྱིས་ལྷ་ཚེ་འཕོ་ཁ་མ་ཞིག་ལ་ཁྱོད་ཁྱིམ་
བདག་དེའི་ཁྱིམ་དུ་སྐྱེ་བར་གྱིས་ཤིག་སྨྲས། ལྷ་དེས་བདག་ནི་རབ་བྱུང་གི་ལུས་
རྟེན་ཞིག་ལེན་འདོད་པས་ཁྱིམ་དེར་སྐྱེས་ན་བདག་ལ་རབ་བྱུང་གི་གེགས་འབྱུང་
གྲོགས་བྱའོ། །དེ་ཁྱིམ་བདག་གི་བུར་སྐྱེས་ནས་རབ་བྱུང་འདོད་ཀྱང་ཕ་མས་མ་
གནང་བ་དང་། བདག་གིས་རབ་བྱུང་མ་ཐོབ་ན་མི་ལུས་ཐོབ་པ་དོན་མེད་པས་
སྲོག་འདོར་བར་བྱའོ་སྙམ་ནས་ཆུར་མཆོངས་ཀྱང་ཆུས་གྱེན་དུ་ཁྱེར་བ་ལས་མ་ཤི།
༔རྒྱལ་འདི་གཏུམ་པོ་ཡིན་པས་འདིའི་ཁྲིམས་དང་འགལ་བར་བྱའོ་སྙམ་ནས་མཉན་
ཡོད་ཀྱི་ཁྱིམ་རྣམས་ནས་རྐུན་མ་བྱས་པས་དེ་དག་གིས་བཟུང་ནས་རྒྱལ་པོ་ལ་
ཕུལ། རྒྱལ་པོས་བུ་དེ་ཉིད་འབེན་དུ་བཙུགས་ནས་མདའ་མང་དུ་འཕངས་ཀྱང་
མདའ་རྣམས་སླར་ལོག་པ་ལས། གཅིག་ཀྱང་མ་ཕོག་པས་རྒྱལ་པོ་སྐྲག་ནས་བཟོད་
པར་གསོལ་ཞིང་། རྒྱལ་པོས་དེ་ལ་རབ་ཏུ་བྱུང་བ་གནང་ནས་མཐར་དགྲ་བཅོམ་

པ་ཐོབ་པ་ཡང་། རྒྱལ་པོ་ཚངས་བྱིན་གྱི་བློན་པོ་ཞིག་གིས་བསད་པར་བྱ་བའི་མི་
ཞིག་གི་སྲོག་ཐར་བར་བྱས་པས་ཚེ་རབས་ལྔ་བརྒྱའི་བར་དུ་འཇིགས་པ་གང་གིས་
ཀྱང་མ་ཚུགས་པ་ཡིན་པར་གསུངས་སོ། །དེ་བས་ན་བྱང་ཆུབ་སེམས་དཔའ་དོམ་
དུ་སྐྱེས་པའི་ཚེ་རྔོན་པ་འཆི་ངེས་ཞིག་གི་སྲོག་བསྐྱབས་པར་བྱས་པ་དང༌། གཅན་
གཟན་ཀུན་ཏ་ཞེས་བྱ་བར་སྐྱེས་པའི་ཚེ། རྒྱལ་པོ་ཚངས་བྱིན་གྱིས་རྔོན་པ་ཞིག་
ལ་གཅན་གཟན་དེའི་པགས་པ་མ་ལོན་ན་ཁྱེད་ཅག་རྔོན་པ་ཐམས་ཅད་མེད་པར་
བྱའོ་ཞེས་སྨྲས་པས། རྔོན་པ་ཞིག་གཅན་གཟན་དེ་ཚོལ་དུ་སོང་བ་ན་ཆུ་མེད་པའི་
བྱེ་ཚན་གྱི་ཐང་ལ་འཁྱམས་འཁྱམས་པས་ཤི་ལ་ཐུག་པའི་ཚེ། གཅན་གཟན་དེས་
མཐོང་ནས་སྙིང་རྗེ་སྐྱེས་ཏེ་ཆུ་དང་ཤིང་ཏོག་བྱིན་པས་གསོས། ཁོ་རང་གི་པགས་པ་
ཡང་བཤུས་ནས་བྱིན་པ་སོགས་མང་དུ་ཡོད་པ་ལྟར་རང་སྲོག་ལ་བབ་ཀྱང་སེམས་
ཅན་གྱི་སྲོག་མི་གཅོད་ཅིང་བསྐྱབས་པར་བྱས་ན་ལྷའི་ཚེ་སྲོག་ཐོབ་པ་ཡིན་ཅིང་།
སེམས་ཅན་གྱི་སྲོག་བཅད་ན་དམྱལ་བའི་ཚེ་སྲོག་ཐོབ་པ་ཡིན་ནོ། །དྲན་པ་ཉེར་
བཞག་ལས། ཚུལ་ཁྲིམས་ཀྱི་ནང་ན་མཐོ་རིས་སུ་སྐྱེ་བའི་མཆོག་ནི་འདི་ཡིན་ཏེ།
འདི་ལྟ་སྟེ། སྲོག་སྦྱིན་པའི་ཚུལ་ཁྲིམས་སོ། །ཞེས་གསུངས། སེར་སྣ་མེད་པས་
སྦྱིན་པ་ཅི་ནུས་གཏོང་བ་ནི། རྗེ་མི་ལས། ལྟོ་ཁ་ནས་ཕྲུས་ལ་སྦྱིན་པ་ཐོངས། ཞེས་
དང་། ཐ་ན་དུད་འགྲོའི་སྐྱེས་གནས་སུ་སྐྱེས་པའི་བྱ་ཁྱི་ལྟ་བུ་ལ་ཟན་ཆང་བུ་
གཅིག་ཙམ་ཡན་ཆད་སྦྱིན་པ་དང་། ཆེ་ས་ནས་རྒྱལ་བུ་དགེ་དོན་དང་དེད་དཔོན་
སྦྱིན་པས་ཡིད་བཞིན་གྱི་ནོར་བུ་བླངས་ཏེ་འཛམ་བུའི་གླིང་དུ་སྦྱིན་པ་བཏང་པས་
དབུལ་ཕོངས་བསལ་བ་དང་། ཁྱིམ་བདག་མགོན་མེད་ཟས་སྦྱིན་ལྟ་བུ་དང་། རྒྱལ་

པོ་མིག་འབྱེད་ཀྱིས་མིག་བཏང་བ་དང་། རྒྱལ་བུ་ཐམས་ཅད་སྒྲོལ་གྱིས་ནོར་དང་
བུ་དང་བཙུན་མོ་སོགས་བཏང་བ་ལྟ་བུ་སྦྱིན་གཏོང་ལ་བརྩོན་ན་འདི་ཕྱི་ཀུན་ཏུ་
ལོངས་སྤྱོད་ཆེན་པོ་ཐོབ་ཅིང་དབུལ་ཕོངས་མེད་པ་ཡི་དྭགས་ཀྱི་སྐྱེ་སྒོ་གཅོད་ཅིང་
ཀྱིས་བུད་མེད་ལ་མིག་གིས་ལྟ་བ་དང་ལག་པས་རེག་པ་ཙམ་ཡང་མི་བྱེད་པ་སྟེ།
དཔེར་ན་ཉན་ཐོས་འོད་སྲུང་ཆེན་པོ་འདི་བྲམ་ཟེའི་བུ་ནྱ་གྲོ་ངྷ་སྐྱེས་སུ་གྱུར་ཚེ། དགེ་
སློང་མ་སེར་སྐྱ་བཟང་མོ་ཡང་དེ་དུས་བྲམ་ཟེ་སེར་སྐྱེའི་བུ་མོ་ཡིན་ནོ། །དེ་གཉིས་
ཕ་མ་དག་གིས་མི་འདོད་བཞིན་ཁྱིམ་ཐབས་བྱེད་བཅུག་སྟེ་ལོ་བཅུ་གཉིས་བར་དུ་
མཉམ་པོར་བཞག་ཀྱང་ཐ་ན་ཆགས་སེམས་ཙམ་ཡང་ཕན་ཚུན་སྐྱེ་མ་མྱོང་ན་འདོད་
པ་དངོས་སུ་བརྟེན་པ་ལྟ་ཅི་སྨོས། དེ་གཉིས་སྔོན་ནས་ཚུལ་ཁྲིམས་བསྲུངས་ཤིང་
འདོད་པའི་ཉེས་དམིགས་ཤེས་པའི་སྐྱེས་བུ་དམ་པ་གཉིས་ཡིན་པས། ཁྲི་གཅིག་
ཏུ་ཉལ་བཅུག་ཀྱང་གཅིག་ཉལ་བའི་ཚེ་གཅིག་པོ་ལངས་ཏེ་འདུག་པ་རེས་མོས་སུ་
བྱེད་པ་ཡིན་ལ། བཟང་མོ་གཉིད་ནས་ལོག་པ་ཕྱིར་འཕྱངས་བ་སྦྲུལ་གྱིས་ཟིན་
པར་རིག་ནས་ནུ་གྲོ་ངྷ་སྐྱེས་ཀྱིས་རྔ་ཡབ་ནོར་བུའི་ཡུ་བ་རྒྱན་དུ་བཏེགས་ཙམ་བྱས་
པས་བཟང་མོ་སད་ནས་ཅི་ཁྱོད་ཀྱིས་རེག་གམ། མ་ཡིན་ཏེ་སྤྲུལ་གྱིས་འཛིན་པར་
བསྲུང་ཕྱིར་རྔ་ཡབ་ཀྱི་ཡུ་བས་རེག་གོ །ཞེས་སོ། །བཟང་མོས་སྨྲས་པ། སྦྲུལ་
གདུག་པས་ཟིན་ན་ཡང་རུང་། སྐྱེས་པས་རེག་ན་ནི་མི་རུང་ངོ་ཞེས་དེ་གཉིས་ཀྱིས་
སྡོམ་པ་སྲུང་བ་ལ་དེ་འདྲའི་དམ་བཅའ་བྱས་སོ། །མཐར་སངས་རྒྱས་ཀྱི་རྒྱལ་ཚབ་
འོད་སྲུང་ཆེན་པོ་དང་། དགྲ་བཅོམ་མ་སེར་སྐྱ་བཟང་མོ་ཞེས་བྱ་བར་གྱུར་བ་ཡིན་

ནོ།།
དེ་ལྟར་ཡང་འཇིག་རྟེན་ན་དེ་འདྲའི་སྡོམ་པ་སྲུང་པའི་སྐྱེས་བུ་དམ་པ་ཡོད་པས་
དེ་ལ་དགའ་བའི་ཡི་རང་བྱ་ཞིང་རང་གིས་ཀྱང་དེ་ལྟར་སྲུང་དགོས་ཀྱི། ཁྱིམ་པ་
རྣམས་ཀྱང་རང་གི་ཆུང་མ་ཙམ་གྱིས་ཆོག་ཤེས་བྱ་ཞིང་ལོག་གཡེམ་སྤོང་དགོས།
སེར་ལུས་ཐོབ་ནས་བཟུང་ཆགས་སེམས་ཀྱིས་བུད་མེད་ལ་དགའ་བ་སོགས་སྡོམ་
པ་མི་བསྲུང་བ་ནི་སངས་རྒྱས་ཀྱི་རྗེས་འཇུག་ཕར་ཞོག་དང་འཕར་སྤུང་སེར་བོ་དང་
འདྲ་བར་གསུངས་ཏེ། ཤཱཀྱའི་ཚུལ་འཆོས་སྤྱང་ཀི་རྒྱབ་སེར་རྣམས། །ཞེས་སོགས་
སོ༑ །དེས་ན་དག་པའི་ཞིང་ཁམས་གཞན་དུ་བསྐལ་པ་བརྒྱ་སྟོང་དུ་ཚངས་སྤྱོད་
བསྲུངས་བས་བ་ཞིང་འདིར་སྔ་དྲོ་ཙམ་ལ་སེམས་ཅན་ལ་མི་འཚེ་བ་སོགས་སྡོམ་
པ་སྣ་གཅིག་བསྲུངས་པའི་ཕན་ཡོན་ཆེ་བ་དང་། བསྐལ་པ་གང་གཱའི་ཀླུང་གི་བྱེ་
པ་ནུབ་ལ་ཐུག་པ་འདི་ལྟ་བུའི་ཚེ་ཉིན་མཚན་གཅིག་ལ་སྲོག་གཅོད་སྤོང་པ་སོགས་
བསླབ་པ་སྣ་གཅིག་བསྲུངས་པའི་ཕན་ཡོན་ཆེ་བ་ཡིན་པ་མདོ་ལས་གསུངས་པས་
བསླབ་པ་སྣ་རེ་ལ་ཡང་གལ་ཆུང་མི་བྱེད་པར་བསྲུང་། གཞན་རྒྱུད་ནའང་དགེ་བ་
སྣ་རེ་ཡོད་ནའང་དེ་ལ་དགའ་བར་བྱ་དགོས། ཁྱིམ་པ་ཕོ་མོ་རྣམས་བསྙེན་གནས་
ཀྱི་སྡོམ་པ་འདི་བསྲུངས་ན་ཤིན་ཏུ་ཕན་ཡོན་ཆེ་བས་ཡན་ལག་བརྒྱད་པོ་མ་ཉམས་
པར་བསྲུངས་ན་ལྷ་ཡུལ་དུ་སྐྱེ་བ་སོགས་ཕན་ཡོན་རྒྱས་པ་གཞན་ནས་ཤེས་དགོས་
ཤིང་། སྡོམ་པ་སྣ་རེ་ཉམས་ནའང་བདེ་སྡུག་སྤེལ་མ་མྱོང་བ་ནི་སྔོན་བྲམ་ཟེ་སྦྲང་
པོ་ཞིག་གིས་མགོན་མེད་ཟས་སྦྱིན་གྱིས་ཁྱིམ་པ་གསོ་སྦྱོང་བླངས་པ་དང་རབ་བྱུང་

རྣམས་ལ་བསོད་སྙོམས་མང་པོ་བྱིན་པ་མཐོང་ནས་ཁོ་རང་གིས་ཀྱང་གསོ་སྦྱོང་
བླངས་ཏེ་སོང་བ་ན། ནུབ་མོ་རི་བྲག་ཅིག་ཏུ་སླེབས་པ་དང་མུན་རུབ་ནས་བྲམ་ཟེ་
ཞིག་གི་ཁྱིམ་དུ་གནས་བཅས་སོ། །དེ་ཚང་གིས་དེ་ལ་ཟས་སྦྱིན་ནོ། །ཁོ་བོས་གསོ་
སྦྱོང་བླངས་པས་ཕྱི་དྲོའི་ཁ་ཟས་མི་ཟའོ་ཞེས་སྨྲས། །ཁྱོད་མི་ཟ་ན་ངེད་ཀྱི་ཁྱིམ་དུ་
མ་འདུག་ཅེས་བྱས། དེ་སྐྲག་ནས་ཟས་ཟོས་པས་གསོ་སྦྱོང་རལ་ལོ། །ཕྱིས་དེ་ཤི་
ནས་སུམ་ཅུ་རྩ་གསུམ་དུ་སྐྱེ་རྒྱུ་ཡིན་པ་ལས་བསྙེན་གནས་ཀྱི་སྡོམ་པ་སྣ་གཅིག་
ཉམས་པས་རྒྱལ་ཆེན་རིགས་བཞིའི་ལྷ་ཡུལ་དུ་སྐྱེས་ནས་ལྷའི་བུ་གསོ་སྦྱོང་རལ་
ཞེས་མིང་ངན་པ་ཐོགས། ལོངས་སྤྱོད་དང་གཟི་བརྗིད་ཀྱང་གཞན་ལས་དམན་
པས་ངོ་ཚ་དགོས་པ་སོགས་སོ། །རྒན་མོ་སྡིག་རྒན་མ་ཞིག་གིས་སྨྱུང་གནས་ལན་
གསུམ་བསྲུངས། ཉིན་གཅིག་ཁ་ཟས་ཅུང་ཟད་ཟོས། ཉིན་གཅིག་ཆུ་འཐུང་ཤོར།
ཉིན་གཅིག་ལེགས་པར་བསྲུངས་པས་ཤི་ནས་ངན་སོང་དུ་མ་སྐྱེས་པར་རྒྱལ་པོ་
ཞིག་གི་སྲས་སུ་སྐྱེས། ཟས་ཟོས་པས་མདོག་ངན་པ་དང་ཆུ་འཐུངས་པས་སེམས་
ཁ་མཐོ་དམན་སྨྱོན་པ་ལྟ་བུར་གྱུར་པ་ཡིན་པས་སྡོམ་པ་གཙང་མ་བསྲུང་པ་ལ་འབད་
དགོས་སོ། །ངག་གི་དགེ་བ་བཞི་ནི། ཁ་མཚར་ཙམ་གྱི་ཡང་རྫུན་སྤོང་ཞིང་བདེན་
པར་སྨྲ་བ་ལ་འབད་ན་དོན་ཆེ་སྟེ། ཚོམས་ལས། བདེན་པའི་ཚིག་ནི་བདུད་རྩི་
སྟེ༑ ༑བདེན་པའི་ཚིག་ནི་བླ་མེད་ཡིན། །དོན་དང་ཆོས་ལ་རབ་གནས་པ། །བདེན་
པ་ཡིན་ཞེས་དམ་པ་གསུངས། །ཞེས་སོ། །བདེན་པའི་མི་ནི་གསེར་བཞིན་ཀུན་གྱི་
ཡིད་ཆེས་ཤིང་དགའ་བའི་གནས་ཡིན་ནོ། །ཆེ་འདོད་ཀྱི་གཙོ་བོ། ཟ་འདོད་ཀྱི་
བར་པ་མིན་པར་བསམ་པ་བཟང་པོའི་སྒོ་ནས་འཁོན་པ་བསྡུམ་པ་ནི་འཁྲུག་རྩོད་

སོགས་མི་དགེ་བ་མང་པོ་ཞི་བྱེད་ཡིན་པས་རྗེས་སུ་ཡི་རང་གི་གནས་ཆེའོ། །དྲན་
པ་ཉེར་བཞག་ལས། གྲོགས་པོ་གཉེན་བཤེས་རྩ་ལག་དང་། ཕན་ཚུན་མི་མཐུན་
གྱུར་པ་ལ། །གང་ཞིག་ཤིན་ཏུ་སྡུམ་བྱེད་པ། །ལྷ་རྣམས་ཀྱི་ནི་ནང་དུ་འགྲོ། །ཞེས་
སོ༑ །ཆགས་སྡང་མེད་པས་སེམས་རྒྱུད་འཇམ་ཞིང་ཞི་དུལ་དང་ལྡན་པའི་ཚིག་
དྲུང་པོ་སྨྲ་བ་སྟེ། ཁ་ཞེ་འཇམ་པོའི་མི་ནི་ཐེག་པ་ཆེན་པོའི་རིགས་ཀྱི་ཡོན་ཏན་ཅན་
ཡིན་པས་ཡོད་དཀའ་ཞིང་དགའ་བའི་གནས་ཡིན་ནོ། །འདུལ་བ་ལས། རི་བོང་
རྭ་ཅན་རྙེད་པར་དཀའ། །རུས་སྦལ་སྤུ་ཅན་རྙེད་པར་དཀའ། །སྨད་ཚོང་གཅིག་
པུར་འདུག་པ་དང་། །གཟུ་བོ་དྲང་པོར་སྨྲ་རྙེད་དཀའ། །ཞེས་སོ། །ལུང་འདི་གོང་
གི་བདེན་པ་ལའང་སྦྱར་རོ། །དེས་ན་རྟག་ཏུ་ངག་ཚིག་འཁྱོག་པོ་སྤོང་བ་ལ་བརྩོན་
པར་བྱའོ། །མྱ་ངན་ཅན་ལ་མིད་སོས་པའི་གཏམ་དང་། གདུལ་བྱ་ཆོས་ལ་བཙུད་
པའི་གཏམ་སོགས་དོན་དང་ལྡན་པའི་གཏམ་ཁོ་ན་བརྗོད་པ་སྟེ། བྱང་སེམས་
ཐོགས་མེད་ཀྱིས། །སྨྲ་བ་མང་པོས་མི་དག་སྐྱེད་བྱེད་ཅིང་། །དེ་མ་བསྐྱེད་ཀྱང་
དོན་མེད་དུས་འདའ་བས། །རང་དང་གཞན་ལ་ཕན་ངེས་མ་གཏོགས་པ། །སྨྲ་
བརྗོད་སྤངས་པ་བརྩོན་འགྲུས་གྲོགས་སུ་གཅེས། །ཞེས་སོ། །དེས་ན་རྒྱུན་དུ་ཐོས་
བསམ་ཁ་ཏོན་ལ་འབད་དོ། །ཡིད་ཀྱི་དགེ་བ་གསུམ་ནི། བསོད་ནམས་ཡོད་ན་
མི་འདོད་བཞིན་དུ་འབྱུང༌། །བསོད་ནམས་མེད་ན་འདོད་པས་འོང་བ་དཀའ། ཞེས་
པ་ཡིན་པས་ཡོད་པས་ཆོག་ལ་མེད་པ་ཆེད་ཚོལ་མི་བྱེད་པར་གང་བྱུང་དེས་ཆོག་གི་
འདོད་པ་ཆུང་དགོས་ཏེ། ཚོམས་ལས། གངས་ཅན་དང་ནི་མཉམ་པ་ཡི། །གསེར་
གྱི་རི་བོ་ཡོད་གྱུར་ཀྱང་། །ནོར་དེས་གཅིག་ཀྱང་མི་ཚིམས་པར། །རྟོགས་པར་གྱིས་

ལ་ལེགས་པར་སྤྱོད། །ཅེས་སོ། །ལོངས་སྤྱོད་ཡོད་པའི་བདེ་བ་ཙམ་ལ་སྤྱོད་མཁན་
མང་ཡང་འདོད་ཆུང་ཆོག་ཤེས་ཀྱི་བདེ་བ་ལ་སྤྱོད་མཁན་ནི་ཡོད་དཀའ་སྟེ། ཞི་བ་
ལྷས། ཆོག་ཤིས་བདེ་སྤྱོད་གང་ཡིན་པ། །དབང་པོས་ཀྱང་ནི་རྙེད་པར་དཀའ། །
ཞེས་སོ། །དེས་ན་རང་ནོར་གྱིས་ཚིམ་སླ་གཞན་ནོར་ལ་རེ་འདོད་ཆུང་བ་ནི་དགེ་
བ་ཡིན་ཏེ། བཅོམ་ལྡན་འདས་ལ་ཕྱུག་པོ་ཞིག་གིས་ལ་དུ་རོ་བརྒྱ་དང་ལྡན་པ་ཕུལ་
བ༑ སྤྲང་པོ་ཞིག་གིས་བསླངས་པ་ན་བཅོམ་ལྡན་འདས་ཀྱིས་ཁྱོད་ལ་སྦྱིན་ཀྱང་
དང་པོ་ཁྱོད་མི་དགོས་ཞེས་སྨོས་དང་སྦྱིན་གསུངས་དེས་མི་དགོས་ཞེས་ཞུས་པས་
བཅོམ་ལྡན་འདས་ཀྱི་ལ་དུ་ཐམས་ཅད་དེ་ལ་གནང་ངོ་། །དེ་མགོན་མེད་ཟས་སྦྱིན་
གྱིས་རིག་སྟེ་སྟོན་པའི་བསོད་སྙོམས་བཅད་པ་མི་རུང་ཞིང་ལ་དུ་ཡོད་ན་སྟོན་པས་
བཞེས་སམ་བསམས་ནས། སྤྲང་པོ་དེ་ལས་ལ་དུ་དེ་གསེར་སྲང་སྟོང་གི་ཉོས་ཏེ་
སླར་སངས་རྒྱས་ལ་ཕུལ་ལོ། །དེའི་རྒྱུ་མཚན་ཞུས་པས། སྤྲང་པོ་འདིས་ཚེ་རབས་
མང་པོ་ལ་གཞན་ལས་རྙེད་འདོད་ཁོ་ནས་ཆོག་ཤེས་མེད་པས་མི་དགོས་ཙམ་ཡང་
ཟེར་མ་མྱོང་བས་རྟག་ཏུ་སྤྲང་པོར་གྱུར་ལ། ད་ལྟ་མི་དགོས་ཞེས་སྨྲས་པ་ཙམ་གྱིས་
འཕྲལ་དུ་ལོངས་སྤྱོད་ཐོབ་ཅིང་། མ་འོངས་པ་ན་སངས་རྒྱས་རི་བོའི་སྡེའི་དུས་སུ་
ཐར་པའི་ས་བོན་ཡང་ཐེབས་པ་ཡིན་གསུངས་སོ། །དེས་ན་ཕོ་བརྒྱགས་ཙམ་རེས་
ཆོག་ཤེས་བྱེད་པ་ནི་ཁྱིམ་པ་རབ་བྱུང་སུ་ལའང་གནད་ཆེའོ། །རང་གི་ཕ་གསོད་
ཀྱི་དགྲ་བོ་ཡིན་ཀྱང་གནོད་སེམས་མེད་པར་སེམས་ཅན་ཐམས་ཅད་བདེ་བ་དང་
ལྡན་ན་ང་རེ་དགའ་བསམ་པའི་བྱམས་པ་དང་། སྡུག་བསྔལ་དང་བྲལ་ན་ཇི་མ་
རུང་བསམ་པའི་སྙིང་རྗེ་ལན་རེ་བསྒོམས་ནའང་དགེ་བ་བསམ་གྱིས་མི་ཁྱབ་སྟེ། །

མདོ་ལས། སེམས་ཅན་ཀུན་ལ་བྱིན་པ་བས། སྙིང་བརྩེ་གཅིག་ནི་ཁྱད་པར་འཕགས་
ཞེས་དང་། ཚོམས་ལས། ཟླ་བ་རེ་རེར་མཆོད་སྦྱིན་སྟོང་། །ལོ་བརྒྱར་བྱེད་པ་གང་
ཡིན་དེས། །སེམས་ཅན་རྣམས་ལ་བྱམས་པ་ཡི། །བཅུ་དྲུག་ཆར་ནི་མི་ཕོད་དོ། །
ཟླ་བ་རེ་རེར་མཆོད་སྦྱིན་སྟོང་། །ལོ་བརྒྱར་བྱེད་པ་གང་ཡིན་དེས། །སེམས་ཅན་
རྣམས་ལ་སྙིང་བརྩེ་བའི། །བཅུ་དྲུག་ཆར་ནི་མི་ཡོད་དོ། །ཞེས་སོ། །ལས་རྒྱུ་འབྲས་
ལ་སྙིང་ནས་ཡིད་ཆེས་སྐྱེད་དེ་ཆོས་ལ་སྤྱོད་ཅིང་སྒྲུབ་པ་ནི་འདི་ཕྱི་ཀུན་ཏུ་བདེ་བ་
ཡིན་ཏེ། བཅོམ་ལྡན་འདས་ཀྱིས། ཆོས་ལ་གོམས་པའི་སྐྱེ་བོ་བདེ། །ཞེས་སོ། །
ཆོས་ནི་བདག་མེད་ཆུ་དང་འདྲ་བ་ཡིན་པས་རྒྱུ་འབྲས་ལ་ཡིད་ཆེས་ཡོད་པ་རྣམས་
ནི་ཆོས་ཀྱིས་འཚེངས་པ་ཡིན་ཅིང་། རྒྱུ་འབྲས་ལ་ཡིད་ཆེས་མེད་པ་ལ་ནི་ཡི་དྭགས་
བཞིན་དུ་ཆོས་ཀྱིས་ཕོངས་པ་ཡིན་ནོ། །
༄༅། །གླག་བླ་བསོད་ནམས་ཆོས་འགྲུབ་ཀྱི་གསུང་
དེ་ལྟར་གཞན་རྒྱུད་ཀྱི་དགེ་བ་དེ་རྣམས་ཐམས་ཅད་ཀུན་ལ་དགའ་བས་རྗེས་
སུ་ཡི་རང་བར་བྱ་དགོས་སོ། །ཆོས་སྤང་གི་གཉེན་པོ་ཆོས་འཁོར་ཞུ་བའི་སྙན་ལག་
ནི༑ རྫོགས་པའི་སངས་རྒྱས་ལ་ཚངས་པས་གསེར་གྱི་འཁོར་ལོ་དང་། བརྒྱ་བྱིན་
གྱིས་དུང་གཡས་སུ་འཁྱིལ་བ་ཕུལ་ནས་ཞུས་པ་ལྟར། རང་གིས་ཀྱང་ཕྱོགས་བཅུའི་
འཇིག་རྟེན་གྱི་ཁམས་རབ་འབྱམས་ཐམས་ཅད་ན་རྫོགས་པའི་སངས་རྒྱུས་ནས་
ཡུན་རིང་བོར་མ་ལོན་པར་ཆོས་མི་གསུང་པའི་ཚུལ་དུ་བཞུགས་ཡོད་པ་རྣམས་
དང་། བྱང་ཆུབ་སེམས་དཔའ་བླ་མ་དགེ་བའི་བཤེས་གཉེན་གང་ན་སུ་བཞུགས་
པ་དེ་དག་རྣམས་ཀྱི་དྲུང་དུ་རང་གི་ལུས་མང་པོར་སྤྲུལ་ཞིང་ལག་ཏུ་འཁོར་ལོ་དང་
དུང་ལ་སོགས་པ་བཀྲ་ཤིས་པའི་མཆོད་རྫས་ཐོགས་ནས། སེམས་ཅན་གྱི་དོན་

བདག་གིས་བསྐུལ་ཞིང་གསོལ་བ་འདེབས་ན། དེ་དག་གི་མངོན་ཤེས་ཀྱི་ཐུགས་
ཀྱིས་མཁྱེན་པས་ཞུ་དོན་དེ་དག་དགོངས་ཏེ་ཞལ་གྱིས་བཞེས་བཀས་གནང་བར་
བསམས་ན་དངོས་སུ་ཞུས་པ་དང་འདྲ་ལ། དེ་ནི་སེམས་ཀྱིས་བསམ་པ་ཡིན། ལུས་
ངག་གིས་དངོས་སུ་སླེབ་པ་ན་བཞུགས་པའི་བླ་མ་ལུང་རྟོགས་ཀྱི་ཡོན་ཏན་དང་
་
མང་པོ་ལ་དགེ་བའི་ཆར་འདབ་ཐོབ་ཅིང་། ཆོས་སྤངས་པའི་ལས་སྒྲིབ་དག་སྟེ་ཚེ་
རབས་ཐམས་ཅད་དུ་དཀོན་མཆོག་གསུམ་གྱི་སྣང་བ་དང་མི་འབྲལ་ཞིང་མུན་པའི་
བསྐལ་པ་ལ་ནམ་ཡང་མི་སྐྱེའོ། །ལོག་ལྟའི་གཉེན་པོ་མྱ་ངན་ལས་མི་འདའ་བར་
གསོལ་བ་ནི། བཅོམ་ལྡན་འདས་ལ་མགར་བའི་བུ་ཙུན་དས་བཞུགས་གསོལ་བྱས་
པས་སྐུ་ཚེ་ཟླ་བ་གསུམ་དུ་གནས་པར་མཛད་པ་ལྟར། སངས་རྒྱས་དང་བྱང་ཆུབ་
སེམས་དཔའ་བསྟན་པ་འཛིན་པའི་དགེ་བའི་བཤེས་གཉེན་རྣམས་བསམ་བཞིན་
དུ༑ མྱ་ངན་ལས་འདའ་བར་བཞེད་པ་དེ་དག་ཀུན་ལ། །བསྐལ་པ་གྲངས་མེད་
མང་པོ་ལ་མྱུ་ངན་ལས་མི་འདའ་བར་འགྲོ་བའི་དོན་དུ་བཞུགས་པར་སྙིང་ནས་
གསོལ་བ་འདེབས་པ་དང་། དེ་དག་གིས་ཀྱང་དགོངས་ནས་ཞལ་གྱིས་བཞེས་པར་
བསམས་ལ། གདུལ་བྱ་ཟད་ན་ཆུ་སྣོད་མེད་པ་དང་ཟླ་གཟུགས་མི་སྣང་བ་ལྟར་
སངས་རྒྱས་ཀྱི་གཟུགས་སྐུ་ཡང་ཆོས་དབྱིངས་སུ་ནུབ་པ་དང་། སངས་རྒྱས་རྣམས་
དང་བྱང་སེམས་དམ་པ་རྣམས་ཡུན་དུ་བཞུགས་ཆེ་ན་སེམས་ཅན་རྣམས་ཀྱིས་དེ་

ཅན་དམུ་རྒོད་རྣམས་ཀྱིས་ལོག་སྒྲུབ་བྱས་ན་རེ་ཞིག་འདུལ་ཐབས་མི་ཐོན་པས་
ཐུགས་སུན་པའི་ཚུལ་མཛད་ནས་མྱ་ངན་ལས་འདའ་བའང་ཡོད་དོ། །ས་ཐོབ་ཡན་
ཆད་ཀྱི་དམ་པ་རྣམས་ནི་བཞེད་ན་ཇི་ཙམ་ཡང་བཞུགས་ནུས་པ་ཡིན་པས་སངས་
རྒྱས་རྣམས་ཀྱི་སྐུ་ཚེ་ལ་རིང་ཐུང་གི་ལོག་ལྟ་མི་རུང་ལ་རང་གི་དགེ་རྩ་བསྒྲུབས་པ་
ཡན་ལག་ནི། གང་བསྔོ་ན་ད་ལྟར་སྒྲུབ་བཞིན་པའི་དགེ་བ་འདིས་མཚོན་ནས་
ཚོགས་རྣམས་སེམས་ཐོག་ཏུ་བླངས་ཏེ། གང་ལ་བསྔོ་ན་འགྲོ་བ་སེམས་ཅན་ཀུན་
གྱི་དོན་དུ་བསྔོའོ་ཞེས་སྙིང་རྗེས་གཞན་དོན་ལ་དམིགས་པ་
ཐོབ་པའི་ཕྱིར་ཡིན་ན། སེམས་ཅན་ཀུན་ཀྱང་བླ་ན་མེད་པའི་བྱང་ཆུབ་རྫོགས་
པའི་སངས་རྒྱས་ཀྱི་གོ་འཕང་མྱུར་དུ་ཐོབ་ནས། སེམས་ཅན་ཞེས་པའི་མིང་ཙམ་
ཡང་མེད་པར་ཁམས་གསུམ་གྱི་འཁོར་བ་འདི་སྣོད་བརྡབས་པ་བཞིན་དུ་དོང་ནས་
སྤྲུག་ཅིང་སྟོང་པར་གྱུར་ཅིག་ཅེས་ཤེས་རབ་ཆེན་པོས་རྫོགས་བྱང་ལ་དམིགས་
ནས་བསྔོ་བ་ཡིན་ཏེ། མངོན་རྟོགས་རྒྱན་ལས། སེམས་བསྐྱེད་པ་ནི་གཞན་དོན་
ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་གསུངས་པ་དང་འདྲའོ། །
བསྔོ་ལུགས་མང་དུ་ཡོད་ཀྱང་རྒྱལ་བ་སྲས་བཅས་ཀྱིས་ཇི་ལྟར་བསྔོ་བ་བཞིན་
བདག་ཀྱང་དེ་ལྟར་བསྔོའོ་བསམས་ནས་བསྔོས་ན་བཟང་བ་ཡིན་ནོ། །དགེ་བ་

ཆོས་ཉིད་ཀྱི་བདེན་པ་རང་གི་ལྷག་བསམ་བཟང་པོའི་སྟོབས་ཀྱིས་ཡིན་ནོ། །སོ་
དབྱིངས་ཟད་པ་མེད་པའི་ཕྱིར་སྒྲ་རྩེས་ཆུ་ཐིགས་ཀྱི་དཔེ་བཞིན་ནམ་ཡང་འཛད་
སྐབས་གཞན་དོན་འགྲུབ་པའི་རྒྱུ་ལ་རྒྱལ་སྲས་ཀྱི་སྤྱོད་པའི་དོན་དུ་སྨོན་པ་ནི། དེ་
འདྲའི་སེམས་བསྐྱེད་ཆེན་པོས་བསྔོས་པའི་དགེ་བ་དེ་ཡང་ཕྱི་མར་སྒུག་ལོང་མེད་
དེ་རྟེན་འདི་ནས་རང་གཞན་གྱི་དོན་སྒྲུབ་དགོས་པས་བདག་ལ་ཚེ་འདིར་མྱུར་དུ་
སྨིན་ནས། དུས་མིན་གྱི་འཆི་བ་བཅོ་བརྒྱད་ཞི་ཞིང་ཚེ་རིང་བ་ཉི་ཟླ་ལྟ་དང་། ནད་
གདོན་སོགས་ཀྱི་འཚེ་བ་མེད་པ་རྡོ་རྗེའི་བྲག་ལྟར་དང་། ལང་ཚོ་རབ་ཏུ་རྒྱས་པའི་
པདྨ་ལྟར་དང་། ལུས་ལས་སྟོབས་ཤུགས་ཆེན་པོ་དང་ལྡན་པ་ལྷའི་བུ་ལྟར་དང་།
འདོད་རྒུའི་དཔལ་འབྱོར་ཐམས་ཅད་འཛད་པ་མེད་པ་དབྱར་གྱི་གང་གཱ་ཞེས་ཆུ་
བོ་ལྟར་འཕེལ་ཞིང་རྒྱས་པར་གྱུར་ཅིག་ཅེས་སྨོན་ནོ། །དེ་ཡང་སྤྱོད་འཇུག་ལས།
ནོར་ལ་ཆགས་པས་གཡེང་བར་གྱུར་པ་རྣམས། སྲིད་པའི་སྡུག་བསྔལ་ལས་གྲོལ་
སྐབས་མེད་དོ། །ཞེས་གསུངས་པས་ཧ་ཅང་བསོག་སྲུང་སྤེལ་གསུམ་གྱིས་གཡེང་
ཞིང་དགའ་བྲིད་ལྷའི་བུའི་བདུད་སོགས་ཀྱིས་ཆོས་ལ་བར་ཆད་དང་སྔོན་གྱི་ལན་

ཐུང་ནད་མང་ནོར་མེད་ཅིང་བདུད་དགྲས་འཚེ་བ་སོགས་བྱུང་ན་གཞན་དོན་བསྒྲུབ་
པའི་བར་ཆད་དུ་འགྱུར་བ་ཡིན་ནོ། །ལས་དང་ལོངས་སྤྱོད་ཀྱི་འབྱོར་པ་འཇམ་
དཔལ་དང་ཀུན་ཏུ་བཟང་པོ་སོགས་ཀྱི་རྒྱན་བཀོད་པ་ལྟར་ལ་འདིར་ཡང་སྨོན་པ་
ཡིན་ཅིང་། བྱང་ཆུབ་སེམས་དཔའ་ལ་ལོངས་སྤྱོད་ཡོད་ན་སྦྱིན་པ་གཏོང་བ་སོགས་
བསྡུ་དངོས་བཞིས་འགྲོ་དོན་འཕེལ་བ་ཡིན་གྱི་ཕལ་པ་ལ་ལོངས་སྤྱོད་ཡོད་པ་དང་
མི་འདྲ་སྟེ། མདོ་སྡེ་རྒྱན་ལས། བརྩེ་དང་ལྡན་པའི་སྙིང་རྗེའི་སྦྱིན་པ་གང་། །ལོངས་
སྤྱོད་དང་ནི་དེ་ལས་བྱམས་པ་དང་། །རྗེས་སུ་བཟུང་བས་བསྐྱེད་དང་དེ་ཡི་མཐུས།།
བྱས་པའི་བདེ་བ་རྟག་ཏུ་འཕེལ་བར་འགྱུར། །དེ་ལྟར་བསམ་པའི་དོན་ཀུན་ཆོས་
ལྡན་ཏེ་ཆོས་དང་མཐུན་པ་གེགས་མེད་ཡིད་ལ་བསམ་པ་བཞིན་དུ་འགྲུབ་པ་དང་།
བཟང་སྤྱོད་སོགས་ལས་ལུང་རྟོགས་ཀྱི་བསྟན་པ་འཛིན་པ་ལ་སྨོན་པ་ལྟར། རྒྱལ་
བསྟན་རིན་པོ་ཆེ་ལ་བཤད་སྒྲུབ་ཀྱིས་བྱ་བ་བྱེད་ནུས་པ་དང་། བསྟན་པ་ནི་སེམས་
སྐབས་དང་མཐར་ཐུག་གི་ཕན་ཐོགས་རྒྱ་ཆེན་པོ་འགྲུབ་པ་ཡིན་པས། དེ་ལྟ་བུའི་
སྒོ་ནས་མི་ལུས་རིན་པོ་ཆེ་ཐོབ་པ་རྣམས་དོན་མེད་དུ་མ་གྱུརཔར་དོན་ཆེན་པོ་དང་
ལྡན་པ་འགྲུབ་པར་ཤོག་ཅེས་སྨོན་པ་ཡིན་ནོ། །དེས་ན་མངོན་པ་མཛོད་ལས། སྟོན་
པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་
བྱེད་པ་སྨྲ་བྱེད་དང་། །སྒྲུབ་པར་བྱེད་པ་ཁོ་ན་ཡིན། །ཞེས་གསུངས་པས་ལུང་གི་
ཆོས་འཆད་ཉན་སྤེལ་གསུམ། རྟོགས་པའི་ཆོས་སྒོམ་སྒྲུབ་རྟོགས་གསུམ་བྱེད་པ་
འདི་ཁོ་ན་སངས་རྒྱས་ཀྱི་བསྟན་པ་ལ་རྗེས་འཇུག་གི་བྱ་བ་ཡིན་ལ། གཞན་བཅའ་

སྒྲིག་ཡོ་བྱད་ཁམས་ཁ་ཞིང་སོགས་ཇི་ཙམ་བཟང་ཡང་བསྟན་པ་དངོས་ནི་མིན་པར་
གསུངས་སོ། །བཤད་སྒྲུབ་ཀྱི་བསྟན་པ་གང་ཡིན་ཙམ་ཡང་མི་ཤེས། ཆགས་སྡང་
ཕྱོགས་འཛིན་གྱི་བཅའ་བཀོད་འདུ་ར་མང་པོའི་རྣམ་གཡེང་ལས་ཀྱི་འཁོར་ལོ་
བསྐོར་བ་ཙམ་ལ་བསྟན་པའི་བྱ་བ་བྱས་སོ་ཟེར་ཡང་། སེང་གེའི་ཁོག་པ་འབུས་
བཤིག་པ་བཞིན་དུ་གྱུར་པ་ལས་བསྟན་ཆས་ཡིན་པར་མ་བཤད་དོ། །འདི་སྐད་
དེ༑ ང་ཡི་བསྟན་པ་ཟབ་མོ་འདི། །གཞན་གྱིས་འཇིག་པར་མི་འགྱུར་ཏེ། །ང་མིན་
ང་འདྲ་གཅིག་གིས་འཇིག །ཅེས་སོགས་གསུངས་སོ། །བཤད་སྒྲུབ་ཀྱི་བསྟན་པ་
ཆེན་པོ་འཛིན་པ་ནི་རྒྱལ་ཚབ་དགེ་བའི་བཤེས་གཉེན་རྣམས་ཡིན་ཀྱང་། སངས་
རྒྱས་ཀྱི་རྗེས་འཇུག་ཡིན་ཚད་ཀྱིས་རང་རང་གི་ཁ་ཚོད་ཙམ་རེའི་བསྟན་པ་འཛིན་
ཆོག་སྟེ། ཆོས་ཚིག་རེའི་དོན་ཤེས་ནའང་ལུང་གི་བསྟན་པ་དང་། ཚིག་དེའི་དོན་
ལ་བསམས་ཏེ་དགེ་སེམས་སྐད་ཅིག་ཙམ་སྐྱེས་ནའང་རྟོགས་པའི་བསྟན་པ་ཡིན་
གསུངས། དེ་ཙམ་གྱིས་ཀྱང་བསྟན་པ་ནུབ་ལ་ཐུག་པའི་དུས་འདི་ལྟ་བུ་དང་བསྟུན་
ན་བསྟན་པ་དང་སེམས་ཅན་ལ་ཕན་ཐོགས་ཤིང་རང་མི་ལུས་ཐོབ་པ་ལའང་དོན་
ཡོད་པར་འགྱུར་བ་ཡིན་ནོ། །ཁྱིམ་པ་ཕོ་མོ་རྣམས་ཀྱང་ངེད་ཚོ་ལ་བསྟན་པའི་ཁུར་
ཐང་ཅི་ཡོད་མ་བསམས་དང། བུ་སུ་སྐྱེས་ཀྱི་ངོ་བོ་ལ། ཆོས་སངས་རྒྱས་ཀྱི་བསྟན་
པ་ཟེར་བའི་དཔེ་ཡིན་པས། རང་གིས་བཤད་སྒྲུབ་ཆེན་པོ་མ་ཐོན་ཀྱང་བསྟན་པའི་
མཚམས་པ་རྣམས་ལ་གྲོ་ཕོགས་སྦྱིན་པ་དང་། ཆོས་ཐུན་རེ་ཡང་ཞུ་ཐབས་བྱེད་པ་

རང་ཡང་ཆོས་ལ་དད་པ་དང་དགེ་སྒྲུབ་སྡིག་སྤོང་སྣ་རེ་བྱེད་ཐུབ་ན་བསྟན་པ་ལ་བྱ་
བ་བྱས་པ་ཟེར་ཆོག་པ་ཡིན་གྱི་གྲགས་གཡེར་ཆེན་པོ་ཞིག་མེད་ནའང་འདྲའོ། །
ལར་བསྟན་པ་མཐའ་དག་ནུབ་ཅེས་པ་ནི་ཡུལ་གྲོང་ཚོ་རེ་ན་ཆོས་ཚིག་གཅིག་ཤེས་
མཁན་ཡང་མེད། དགེ་སེམས་སྐད་ཅིག་ཙམ་དྲན་མཁན་ཙམ་མེད་པའི་དུས་ཡིན་
ཡང་། དེ་ཙམ་རེ་ཡོད་ནའང་དེ་ན་བསྟན་པ་ཡོད་ཅེས་ཟེར་དགོས་གསུངས་སོ།
དེས་ན་སྙིགས་མའི་དུས་སུ་ཆོས་ཤེས་པ་རྣམས་ཀྱིས་ལྷག་བསམ་རྣམ་དག་གིས་
བསྟན་པའི་བྱ་བ་འཆད་སྤེལ་བྱེད་དགོས་ཏེ། སྤྱོད་འཇུག་ལས། གཞན་དག་དམན་
པའི་ལས་བྱེད་ན། །བདག་ཉིད་ཀྱང་ནི་ཇི་ལྟར་འདུག །ཅེས་དང་། རྒྱུད་ལས།
དུས་ངན་ཐ་མའི་འཇིག་རྟེན་འདིར། །སངས་རྒྱས་མཛད་དཀའ་བདག་གིས་
བསྒྲུབ། །བྱང་ཆུབ་སྤྱད་དཀའ་བདག་གིས་སྤྱད། །ཅེས་གསུངས་པ་ལྟར་བྱ་དགོས་
སོ༑ ༑བསྟན་པ་ལ་འཆད་ཉན་སྤེལ་གསུམ་བྱེད་པའི་གང་ཟག་ནི། མདོ་སྡེ་དྲན་པ་
ཉེར་བཞག་ལས། །དམ་ཆོས་བསྒྲགས་པ་མཉན་ནས་ནི། །སྤེལ་ལ་ཉེར་བསྟེན་
མཁས་པ་ཡང་། །རྒ་དང་འཆི་བ་སྤངས་པ་ཡིས། །བླ་ན་མེད་པའི་གནས་སུ་འགྲོ། །
ཞེས་སོ། །ཆོས་ལ་སེར་སྣ་དང་ལེ་ལོ་བྱས་ནས་གཞན་ལ་མ་བསྟན་ན་ཚེ་རབས་
ཀུན་ཏུ་བློ་བུལ་བར་འགྱུར་ཏེ། འཕགས་པ་ལམ་ཕྲནབསྟན་ཞེས་པས་ཟླ་བ་གཅིག་
ལ་སྦྱངས་པས་ཚིགས་བཅད་གཅིག་མི་ལོབ་པ་དེ་ཡང་། སངས་རྒྱས་འོད་སྲུང་གི་
བསྟན་པ་ལ་དགེ་སློང་སྡེ་སྣོད་ཤེས་པ་ཞིག་ཡིན་པས་སེར་སྣའི་དབང་གིས་གཞན་
ལ་ཆོས་མ་བསྟན་པའི་སྒྲིབ་པ་ཡིན་གསུངས་སོ། །

བསྒྲུབ་པར་ཕྱི་བཤོལ་བྱས་ན་དགེ་སེམས་ནི་གློག་དང་འདྲ་བས་ཡུན་དུ་མི་གནས།
སྡིག་པ་ནི་སྟོབས་ཆེ་ཞིང་གོམས་པ་རྒྱུན་དུ་གནས་པ་དེའི་དབང་དུ་འགྱུར་བ་ཡིན་
ཏེ༑ འདུལ་བ་ལས། མྱུར་བར་དགེ་ལ་འཇུག་བྱ་ཞིང་། །སྡིག་ལས་སེམས་ཀྱང་
བཟློག་པར་བྱ། །བསོད་ནམས་བུལ་བར་བྱས་གྱུར་ན། །ཡིད་ནི་སྡིག་ལ་དགའ་
བར་འགྱུར། །ཞེས་གསུངས་སོ། །ད་ལྟར་རང་གི་ལུས་ཐོག་འདི་ལ་ཚོགས་བསོག་
སྡིག་སྦྱོང་བྱེད་དགོས་པ་ལ། སྡིག་པ་རི་རབ་ཙམ་ཡོད་ཀྱང་ལན་གཅིག་ཀྱང་མི་
བཤགས་པར་སྔོན་དུ་བཏང་། དགེ་བ་ནི་ཏིལ་འབྲུ་ཙམ་ཡང་མི་བྱེད་པར་ཕྱི་ནས་
འོང་རྒྱུའི་རེ་བ་བྱེད་པ་འདི་འཇིག་རྟེན་ན་ཁྱིམ་པ་རྣམས་ཀྱི་ལུགས་ཡིན། ཤུལ་ན་
རྒྱུ་ནོར་དང་བུ་རྒྱུད་སོགས་ཡོད་པ་ལས་ཆོས་ཐོབ་དཀའ་སྟེ། ད་ལྟའི་བུ་རྒྱུད་རྣམས་
ཀྱིས་ཕ་མ་རྣམས་ལ་མ་ཤི་བའི་དུས་སུ་གསོན་མིག་ཐལ་བས་གཅོད་པ་ལ་ལྟོས་
དང་། ཤི་རྒྱབ་ཏུ་ཆོས་རྣམ་དག་བྱེད་པ་ནི་ཤིན་ཏུ་ཡོད་དཀའ་ལ། སྡིག་པ་ནི་སྔོན་
དུ་སོང་ནས་སྒུག་མ་བཞིན་དུ་ཡོད་པ་ཡིན་ནོ། །དེས་ན་ད་ལྟར་གཞན་ལ་རེ་མི་
དགོས་པར་ཚོགས་བསགས་སྒྲིབ་སྦྱོང་རང་ལག་ན་ཡོད་དུས་བྱས་ན། ཤི་རྒྱབ་ཏུ་
བདུན་ཚིགས་ལ་རེ་མི་དགོས། སྡིག་པ་སྔོན་སོང་ཡོད་བསམ་པའི་སྐྲག་མི་དགོས་
པར་མེ་འབར་བའི་ཁྱིམ་ནས་ཐར་བ་བཞིན་ཏུ་འགྱོད་སྐྱག་ཅི་ཡང་མེད་དོ། །དེ་
ལྟར་ཁྲིད་པའི་དོན་རྣམས་ཡིད་ལ་བསམ་བཞིན་ཏུ་ཐལ་མོ་སྦྱར་ཏེ། གཞན་གྱི་དགེ་
བ་བྱེད་པ་ཐོས་པའི་ཚེ། ཞེས་སོགས་ནས་འདི་བར་ལན་གཅིག་དལ་བུས་འདོན་
པར་བྱའོ། །བདེ་ཆེན་ཞིང་གི་ལུས་རྟེན་མཆོག་ཐོབ་པའི། །རྣམ་དཀར་བསོད་

ནམས་བསག་ལ་དགའ་བ་རྣམས། །སྐལ་དམན་འཁོར་བའི་ལས་ཀྱིས་མི་གཡེང་
པར། །བརྩོན་འགྲུས་ཆོས་ལ་ནུས་པར་བྱིན་གྱིས་རློབས། །
༈ དེ་ཡན་ཆད་ཀྱིས་རྒྱུ་གཉིས་པ་སོང་ནས། །རྒྱུ་གསུམ་པ་གྲོགས་བྱང་ཆུབ་
མཆོག་ཏུ་སེམས་བསྐྱེད་པ་ནི། འདིར་རྩ་བའི་ས་བཅད་ལོགས་སུ་མ་གསུངས་ཀྱང་།
གྱི་ནམ་མཁར་འོད་དཔག་མེད་སོགས་རྒྱལ་བ་སྲས་དང་བཅས་པ་རྣམས་དང་བླ་
མ་རྡོ་རྗེ་འཛིན་པ་རྣམས་མངོན་སུམ་དུ་བཞུགས་པའི་སྤྱན་སྔར་བདག་གིས་ཐེག་
ཆེན་སེམས་བསྐྱེད་ཀྱི་སྡོམ་པ་ཞུ་བར་བྱའོ་སྙམ་ནས། བྱང་ཆུབ་སྙིང་པོར་མཆིས་
ཀྱི་བར་སོགས་ནས་སྐྱབས་སྡོམ་དང་བཅས་པ་ལན་གསུམ་དང་། ཡང་ན་སངས་
རྒྱས་ཆོས་ཚོགས་མ་ལན་གསུམ་གྱིས་སྡོམ་པ་ལེན་ཞིང་། བྱང་ཆུབ་སེམས་མཆོག་
སོགས་ཀྱང་བརྗོད་པར་བྱའོ། །དེ་ལྟར་ཉི་མ་རེ་ཡང་སེམས་བསྐྱེད་བླངས་ན་སྦྱོར་
བྱུང་གིས་སེམས་བསྐྱེད་སྐྱེ་བ་དང་གོང་འཕེལ་དུ་འགྱུར་ཞིང་བསོད་ནམས་བསམ་
གྱིས་མི་ཁྱབ་པ་སོག་པ་ཡིན་ཏེ། བློ་གྲོས་རྒྱ་མཚོས་ཞུས་པའི་མདོ་ལས། །ཕྱོགས་
བཅུ་དག་ཏུ་རིན་ཆེན་ལེགས་སྤྲས་པ། །བྱེ་བ་མཐའ་ཡས་འདྲེན་པ་རྣམས་ལ་
ཕུལ། །བྱང་ཆུབ་སེམས་གཅིག་བསྐྱེད་པ་གང་ལགས་པ། །བསོད་ནམས་སྔ་མས་
འདི་ཡི་ཆར་མི་ཕོད། །ཅེས་སོགས་སྡོང་པོ་བཀོད་པ་དང་སྤྱོད་འཇུག་རྣམས་སུ་
ཕན་ཡོན་མང་དུ་གསུངས་སོ། །དེས་ན་སེམས་བསྐྱེད་བསམ་པ་བཟང་པོ་རེ་ལ་
བློ་སྦྱོང་གྱིས་དང་། ལས་ཀྱི་དབང་གིས་ལུས་ངན་སོང་ལོག་པར་སྐྱེས་ཀྱང་། སེམས་

ལམ་གྱི་འཕྲོ་སྦྱང་ནུས་པ་ཡོད་དེ། སྟོན་པ་ཐུགས་རྗེ་ཅན་གྱི་སྐྱེ་རབས་ལྟར་ཡིན་
དུད་འགྲོར་སྐྱེ། །ཞེས་གསུངས། ཉན་ཐོས་དགྲ་བཅོམ་པ་ཞིག་ཤིང་རྟའི་ནང་དུ་
བཞུགས་པ་ལ་བཅོམ་ལྡན་འདས་ཀྱི་ཞབས་ཀྱིས་རེག་པ་ཙམ་ཡང་མི་འོས་ཀྱང་།
གི་སྡོམ་པ་ཞུས་ཏེ་ཐར་པ་ཐོབ་པ་བས་ཐེག་ཆེན་སེམས་བསྐྱེད་ཀྱི་སྡོམ་པ་ཞུས་ནས་
ཉམས་པས་ངན་སོང་དུ་ལྷུང་བ་མཆོག་གསུངས། ཞིང་ཁམས་འདིའི་བྱང་ཆུབ་
སེམས་དཔའི་རྣམས་བདེ་བ་ཅན་དུ་སྐྱེ་བར་སྨོན་ཞིང་དེར་སྐྱེ་བར་གསུངས་པས་
སེམས་བསྐྱེད་འདི་ལ་རྒྱུན་དུ་འབད་པ་གལ་ཆེའོ། །རང་དོན་བལྟ་བའི་ཉན་རང་
ལ་མེད་ན། །རང་དོན་མི་སེམས་བྱིས་པས་ཇི་ལྟར་ཤེས། །གཉིས་དོན་གྲུབ་པ་
རྫོགས་པའི་སངས་རྒྱས་རྒྱུ། །གཞན་ཕན་བྱང་ཆུབ་སེམས་ལ་གོམས་པར་ཤོག །
། ད་ནི་རྒྱུ་བཞི་པ་རྐྱེན་སྨོན་ལམ་རྣམ་དག་དགེ་རྩ་ཐམས་ཅད་རང་གཞན་བདེ་
བ་ཅན་དུ་སྐྱེ་བའི་དོན་དུ་བསྔོ་བ་དང་སྨོན་ལམ་འདེབས་པ་ཡིན་པས་དེ་ལ། དང་
པོ་འཆི་ཁར་འོད་དཔག་མེད་ཀྱི་ཞལ་མཇལ་བར་སྨོན་པ་ནི། ཆགས་མེད་རིན་པོ་
ཚེའི་མ་དང་གཡོག་འཁོར་སྒོ་ཁྱི་སོགས་ཀྱང་བདེ་བ་ཅན་དུ་སྐྱེས་བའི་ལོ་རྒྱུས་ལྟར་
བྱེད་དགོས། བཟང་པོ་ཁྲིད་དེ་ངན་པ་སྐྱུར་བ་ནི་ཆགས་སྡང་ཡིན་པས་འདི་ལྟར་

དང་། ཕྲོག་བཅོམ་ནད་གདོན་སོགས་ཀྱིས་གནོད་པའི་དགྲ་བགེགས་རྣམས་ངན་
པའི་འབྲེལ་བ་ཐོགས་པའི་ཕ་མ་སེམས་ཅན་ཐམས་ཅད་ཀུན་འཇིག་རྟེན་འདི་ནས་
སྲོག་གི་ལྷག་མ་ཅུང་ཟད་ལུས་པའི་བར་ཏེ། ཤི་ནད་དྲག་པོས་བཏབ་ནས་ལུས་
ཟུངས་མི་ཐུབ། བཟའ་བཏུང་གི་ཡི་ག་ཆད། མལ་དང་གོས་སྟན་ཇི་ལྟར་བྱས་ཀྱང་
མི་བདེ་བར་དོང་དུ་ལྟུང་བ་དང་ལྗིད་ཀྱིས་ནོན་པའི་སྣང་བ་འཆར། མིག་གིས་
གཟུགས་རབ་རིབ་ལས་མི་མཐོང་། རྣ་བས་སྒྲ་མི་ཐོས། སྲོག་གི་གནད་མང་པོ་
བ་ཅན་ལ་དགེ་བའི་སྣང་བ་དེ་དུས་འཆར། སྡིག་ཅན་རྣམས་འཁྲུལ་པའི་སེམས་
སྨོས་ཏེ་ཁ་བླ་ཞིང་མི་གཙང་བ་དབང་མེད་དུ་འཆོར་བ་སོགས་ཕྱི་རྟགས་ཐམས་ཅད་
ཚང་ཞིང་། ནང་དུ་འབྱུང་བའི་ཐིམ་རིམ་རགས་པ་ཤར་བ་དང་། ད་ལྟ་བདེ་བ་ཅན་
ཏུ་མེད་པ་དགེ་སློང་གི་དགེ་འདུན་མང་པོའི་འཁོར་གྱིས་བསྐོར་བ་རྣམས་མདུན་
མཐོང་ལ་ཞིང་སྒྲུབ་འདི་ལ་འབྲེལ་ཚད་ཀྱིས་གཙོར་བྱས་པའི་སེམས་ཅན་ཐམས་
ཅད་ཀྱིས་ཀྱང་དེ་དུས་ལས་ངན་པའི་འཁྲུལ་སྣང་དག་སྟེ་རྒྱལ་བ་འོད་དཔག་མེད་
འཁོར་དང་བཅས་པའི་ཞལ་མཇལ་བར་ཤོག་ཅིག མཚན་དཔེའི་ཞལ་མཆོག་
དེ་མཐོང་ནས་ད་ལྟ་བསྒོམས་པའི་བག་ཆགས་ཀྱིས་བུས་མ་ངོ་ཤེས་པ་བཞིན་དུ་
ངོ་ཤེས་ཏེ་ཡིད་དགའ་ཡལ་ལེ། སྣང་བ་སྐྱིད་དུང་ངེ་རིག་པ་སྤྲོ་སང་ངེ་འཆི་བ་འོད་

གསལ་དུ་གྲོལ་བ་ལྟར་ཤི་བའི་སྡུག་བསྔལ་སྤུ་ཙམ་མེད་པར་ཤོག ཅེས་སོ། །
འཆི་ཁ་བླ་མ་ཞིག་དང་ཕྲད་ན་དགའ་སྤྲོ་ཇི་ལྟར་ཆེ་འོད་དཔག་མེད་མཇལ་ན་དགའ་
ཐམས་ཅད་འཆི་ཁར་དྲན་པ་ཡིན་པས་རྒྱུ་བཞི་པོ་འདི་ལ་རྒྱུན་དུ་གོམས་པ་གནད་
གོམས་པའི་རྩ་བ་ཅན། །གོམས་པའང་རང་ལ་རག་ལས་པས། །དེ་བས་ཡོན་ཏན་
གོམས་པ་མཆོག །ཅེས་སོ། །བྱང་འབྲོག་ནང་དུ་འཕྱི་བ་མང་པོ་བསད་པ་ཞིག་
ཤི་ཁར་འཕྱི་བ་འདི་རྣམས་སོད། ཕར་དེད་ཅེས་བོས་པ་དང་། རྔོན་པ་ཞིག་གིས་
མེ་མདའ་ཁུར་ཤོག །ཤ་བ་འདི་རྣམས་ཀྱིས་ང་གསད་དོ་ཞེས་རྡོར་སྐད་བོས་ཏེ་
ཤི་བ་དང་། སྣ་དུད་ལ་སྲེད་པ་ཅན་ཞིག་གིས་སྣ་དུད་འཐེན་སྟངས་བྱེད་པ་དང་།
བཟོ་བོ་ཞིག་གིས་བཟོ་དྲུབ་སྟངས་བྱེད་པ་དང་། ཚོང་པ་ཞིག་གིས་དོན་ཡིག་ཁུར་
ཤོག་ཟེར་ཞིང་ཕྲེང་བ་བགྲངས་ཏེ་ཤི་བ་དང་། རྫོགས་ཆེན་དགོན་དུ་བན་རྒན་ཆུ་
གཏོང་རྒྱུན་འདོན་བྱེད་མི་ཞིག་གིས་སཾ་བྷ་ར་བརྗོད་པ་དང་། མཚན་ཉིད་པ་ཞིག་
གི་ཀའི་ཇི་ལྟར་ཆོས་ཅན་ཞེས་རྩོད་པའི་སྟངས་ཀ་བྱས་ནས་ཤི་བ་སོགས་མཐོང་
ཐོས་མང་དུ་ཡོད་པས་བག་ཆགས་བཟང་པོ་རེ་ལ་གོམས་པར་གྱིས། ཤི་བའི་སྡུག་
བསྔལ་ཞེས་བྱ་བ་ནི་ཆོས་པ་ཚེ་བློས་བཏང་བའི་དམ་པ་རྣམས་ལ་སྲོག་ཆད་པའི་
སྡུག་བསྔལ་ཙམ་ལས་གཞན་མེད་ལ། ལས་ངན་རྣམས་ལ་ནི་གནད་གཅོད་ཚོར་
བའི་སྡུག་བསྔལ། བག་ཆགས་འཁྲུལ་སྣང་གི་སྡུག་བསྔལ། འཆི་བ་ལ་འཚེར་ཡང་

སུ་ནི་མི་འབྲང་བས་ཚེ་འདི་དང་བྲལ་བའི་སྡུག་བསྔལ། ནག་ཆེན་གྱི་མི་ཁྲིམས་
ཆེན་གྱི་ལག་ཏུ་འགྲོ་དགོས་པ་ལྟར་ཚེ་ཕྱི་མ་ལ་སྐྲག་པའི་སྡུག་བསྔལ། སྐྱེས་ཕོ་
མཐའི་འགྱོད་བློ་ནི་རྗེས་སུ་དྲན་པ་ཡིན་པས་སྔར་དགེ་སྡིག་སྤང་བླང་མ་བྱས་པའི་
ལས་ལ་འགྱོད་པ་སོགས་ཀྱིས་བྲང་སེན་མོས་བྲད་། ཁ་ངུ་འབོད་ཀྱིས་གང་། མིག་
མཆི་མས་གང་། སེམས་ཡུས་ཀྱི་གང་སྟེ་གཅིག་པུར་གྲོགས་མེད་པར་གཅེར་བུ་
ལག་སྟོང་མཆན་དུ་བཅུག་ནས་འགྲོ་དགོས་པ་མཐོང་བའི་སྡུག་བསྔལ་སོགས་
མཐའ་ཡས་པ་རྒྱལ་པོ་ལ་གདམས་པའི་མདོ་སོགས་ནས་གསུངས་ཤིང་། སྤྱོད་
འཇུག་ལས། མྱ་ངན་ཤུགས་ཀྱིས་སྐྲངས་པ་ཡི། །མིག་དམར་གདོང་ལས་མཆི་
མ་ཟག །ཉེ་དུར་རེ་ཐག་ཆད་པ་དང་། །གཤིན་རྗེའི་ཕོ་ཉའི་བཞིན་ལ་ལྟ། །རང་
སྡིག་དྲན་པས་གདུང་བ་དང་། །དམྱལ་བའི་སྒྲ་ནི་ཐོས་པ་ཡིས། །སྐྲག་པས་མི་
གཙང་ལུས་གོས་ཤིང་། །མྱོས་པར་གྱུར་ཚེ་ཅི་ཞིག་བྱ། །ཞེས་དང་། རྗེ་མི་ལས།
མི་སྡིག་ཅན་ཤི་བ་མཐོང་བ་ན། ལས་རྒྱུ་འབྲས་སྟོན་པའི་སློབ་དཔོན་བཞུགས།
ཞེས་གསུངས་སོ། །དེ་ནས་སྲོག་གི་ལྷག་མ་རྟ་རྔ་ཙམ་དེ་ཆད་ནས་བར་དོའི་འཇིགས་
སྐྲག་གི་སྣང་བ་འཆར་ལ་ཉེ་བ་དང་། བྱང་ཆུབ་སེམས་དཔའ་འཇམ་དཔལ་དབྱངས་
སོགས་ཉེ་བའི་སྲས་ཀྱི་མཆེད་བརྒྱད་པོ་རྣམས་རྫུ་འཕྲུལ་གྱི་སྟོབས་ཀྱིས་མདུན་
གྱི་ནམ་མཁའ་ལ་བྱོན་ཏེ། ཀྱེ་རིགས་ཀྱི་བུ་འདི་ནས་ཤོག་ཅེས་གསུང་སྙན་པའི་
དབྱངས་ཀྱིས་བདེ་བ་ཅན་དུ་འགྲོ་བ་ཡི་ལམ་སྟོན་པ་དང་། འཇའ་གུར་གྱི་ནང་
ནས་རོལ་མོའི་སྒྲ་དབྱངས་དང་བཅས་ལམ་གྱི་སྣ་འདྲེན་པར་མཛད་དེ་བར་དོ་ཡང་
མཐོང་མི་དགོས་པར་བདེ་བ་ཅན་དུ་ཁྲིད་པར་ཤོག་ཅིག ཅེས་སོ། །རྒྱལ་བ་ཙོང་

ཁ་པས། ནམ་ཞིག་ཚེ་ཡི་འདུ་བྱེད་བཏང་བ་ན། ཞེས་སོགས་ཀྱང་འདི་དང་མཚུངས་
ཞིང་། འོད་མདོ་ལས། དེ་དག་འཆི་བའི་དུས་ཉེ་བར་གནས་པ་ན་སོགས་རྒྱས་
པར་གསུངས་པ་དང་། བཟང་སྤྱོད་ལས། བདག་ནི་འཆི་བའི་དུས་བྱེད་གྱུར་པ་
ན༑ ཞེས་སོགས་དང་། མདོ་ཟ་མ་ཏོག་ལས། གསུང་ཡི་གེ་དྲུག་གི་མ་ཎི་ཐོས་ཚད་
རྣམས་འཆི་བའི་ཚེ་སངས་རྒྱས་བཅུ་གཉིས་དང་ཉེ་སྲས་བརྒྱད་ཀྱིས་ལམ་སྣ་དྲངས་
ཏེ་བདེ་བ་ཅན་དུ་འགྲོ་བར་གསུངས་སོ། །དེ་ཡང་འོད་དཔག་མེད་ཀྱི་ཐུགས་བསྐྱེད་
སྨོན་ལམ་དང་རང་གིས་ཚོགས་བསགས་སྒྲིབ་སྦྱང་མོས་གུས་བྱས་པའི་མཐུ་ཡིན་
པར་ཤེས་དགོས་སོ། །ཤི་བའི་འོག་ཏུ་བདེ་བ་ཅན་དུ་སྐྱེ་བའི་གེགས་འཁོར་བ་ལ་
ཆགས་ཞེན་གཅོད་པར་སྨོན་པ་ལ་དང་པོ་གནོད་པ་མང་བའི་སྡུག་བསྔལ་ལ་བསམ་
པ༑ ཁམས་གསུམ་འཁོར་བ་འདི་ལ་བརྟགས་ན་ཆགས་པའི་གནས་སྤུ་ཙམ་མེད་
དེ༑ ཚ་དམྱལ་བརྒྱད་ནི་བཙོ་སྲེག་གི་སྡུག་བསྔལ་དང་། གྲང་དམྱལ་བརྒྱད་ནི་ཤིན་
ཏུ་འཁྱགས་པའི་སྡུག་བསྔལ་དང་། ཉི་ཚེ་ཉི་འཁོར་གཉིས་ནི་སྐད་ཅིག་གིས་སྐྱེ་
འཆི་དང་གསོད་གཅོད་བཅད་གཏུབས་སོགས་ཀྱི་སྡུག་བསྔལ་བཟོད་བླག་མེད་དེ།
གནའ་ཀུན་དགའ་བོའི་ཚ་བོ་གཉིས་ལེ་ལོ་བྱས་ཏེ་དགེ་བ་མི་སྒྲུབ་པ་ན་མོའུ་འགལ་
གྱི་བས་ཁྲིད་དེ་དམྱལ་བ་བསྟན་པ་དང་། དེ་ཕྱིན་ཆད་ཤིན་ཏུ་སྐྲག་སྟེ་ངེས་འབྱུང་
སྐྱེས། སྔ་དྲོ་དམྱལ་བ་དྲན་ན་གུང་ཚིགས་ཟ་མི་ཐུབ། ཕྱི་དྲོ་དྲན་ན་ཟོས་པ་རྣམས་
སླར་སྐྱུགས་པ་དང་དེ་གཉིས་མྱུར་དུ་བརྩོན་འགྲུས་བརྩམས་པས་དགྲ་བཅོམ་ཐོབ་
པ་ཡིན། བཤེས་སྤྲིང་ལས། དམྱལ་བ་བྲིས་པ་མཐོང་དང་སོགས། དམྱལ་བ་བྲིས་
པ་དང་བཤད་པ་ཙམ་རེ་ལ་སྐྲག་པ་སྐྱེ་ན་དངོས་སུ་མྱོང་ན་བཤད་ཅི་དགོས། ཡི་

དྭགས་ལའང་སྡེ་ཚན་མི་འདྲ་བ་མང་པོ་ཡོད། སྡུག་བསྔལ་ནི་གཙོ་ཆེར་ལྟོག་སྐོམ་
ཁོ་ན་ཡིན། གྲོ་བཞིན་སྐྱེས་ཡི་དྭགས་ཀྱི་ཡུལ་དུ་འཁྱམས་པའི་ཚེ་ཡི་དྭགས་ཀྱི་གྲོང་
ཁྱེར་ཆེན་པོ་ཞིག་ཏུ་ཕྱིན་ནས་སྐོམས་ཆེས་པས་འདི་ན་ཆུ་ཨེ་ཡོད་ཅེས་སྨྲས་པ་དང་།
ཡི་དྭགས་སྡོང་དུམ་ཚིག་པ་ལྟ་བུ་བརྒྱ་སྟོང་མང་པོས་གྲོ་ཞུན་སྐྱེས་བསྐོར་ཏེ་ངེད་
ཅག་ལ་ཆུ་ལུད་ཅིག་ཅེས་འུར་སྒྲ་ཆེན་པོ་བརྒྱབས། གྲོ་ཞུན་སྐྱེས་ཀྱིས་ང་ཡང་སྒོམས་
ཏེ་ཤི་ལ་ཐུག་ན་ཁྱེད་ཅག་ལ་ཅི་བླུད་ཅེས་སོ། །ཡི་དྭགས་རྣམས་ཀྱིས། ངེད་རྣམས་
འདིར་སྐྱེས་ནས་རང་ལོ་བཅུ་གཉིས་ལོན་ཡང་ཆུ་འཐུང་བ་ཕར་ཞོག་ཆུ་ཞེས་པའི་
སྒྲ་ཙམ་དེ་རིང་ཁྱོད་ཀྱི་ཁ་ནས་ཐོས་སོ། །ཞེས་སྨྲས་སོ། །དེ་རྣམས་ཕྱུག་པོ་སེར་
སྣ་ཅན་མང་པོས་མཆོད་སྦྱིན་མ་བྱས་པས་བརྒྱགས་རྩེད་བྱས་པས་དེར་སྐྱེས་པ་
ཡིན་ནོ། །
དེ་ལྟར་ཡི་དྭགས་རྣམས་ལ་ཐུན་མོང་གི་སྡུག་བསྔལ་དགུན་ནི་ཉི་མའང་གྲང་
དབྱར་ནི་ཟླ་བའང་ཚ་བ་སོགས་ཕྱིན་ཅི་ལོག་བཞིའི་སྣང་བ་སོགས་སྡུག་བསྔལ་
མཐའ་ཡས་སོ། །དུད་འགྲོ་བལྟ་ཞིང་དྲན་པར་གྱིས་ཞེས་གསུངས་པས་མཐོང་ཐོས་
ན་ཡོད་པའི་དུད་འགྲོ་རྣམས་ལ་བཀོལ་སྤྱོད་དང་གཅིག་གིས་གཅིག་གསོད་པ་
སོགས་ཤེས་ནུས་ལ། རྒྱ་མཚོ་དང་རིའི་ཁོང་པའི་འོག་ན་ཡོད་པ་རྣམས་རང་ཤ་
རང་གིས་ཟ་བ་དང་། ཆུང་བ་རྣམས་ཀྱིས་ཆེན་པོ་རྣམས་ཀྱི་ལུས་ལ་ཚང་བཅས་ཏེ་
ཟ་བ་སོགས་མང་ཞིང་། སྤྱིར་ན་གླེན་ལྐུགས་ཀྱི་སྡུག་བསྔལ་ཁོ་ན་ཡིན། དེ་ལྟར་
ངན་སོང་གསུམ་གྱི་སྡུག་བསྔལ་ནི་མིང་ཙམ་ཡང་ཉན་དུ་མི་བཟོད་ན་དངོས་སུ་
མྱོང་བ་ནི་བཟོད་བླག་སྟེ་བཟོད་ཐབས་ཀྱི་རེ་བ་མེད་དོ། །ཚེ་འདི་ལ་ཚ་གྲང་བཀྲེས་

དགོས་ན་ངན་སོང་གི་སྡུག་བསྔལ་དེ་བསྐལ་པ་མང་པོ་ལ་མྱོང་དགོས་པས་བཟོད་
ཐབས་ཀྱི་རེ་བ་ཅི་ཡོད། དེས་ན་སྔོན་ཆད་དེ་རྣམས་སུ་སྐྱེས་པ་ནི་གྲངས་མེད་ལ་
ཕྱིན་ཆད་དེར་མི་སྐྱེ་བའི་ཐབས་ལ་འབད་དེ་ཀུན་དགའ་བོའི་ཚ་བོ་གཉིས་ཀྱི་ངེས་
ངན་སོང་གི་གནས་སུ་སྐྱེ་བ་ཡིན་པ་སོགས་རིག་ནས་སྔར་བསྐལ་པ་མང་པོའི་བདེ་
མྱོང་བ་བས། འཆི་ཁ་ཞག་བདུན་གྱི་སྡུག་བསྔལ་དེ་ཆེ་བ་ཡིན། མི་ལ་སྐྱེ་འཆི་
འགྱུར་བ་སོགས་དང་འདོད་ཐོག་ཏུ་མི་འགྲོ། མི་འདོད་པ་འབྱུང་བ་ནད་མཚོན་མུ་
གེ་སོགས་སྡུག་བསྔལ་ཡོད་པ་མངོན་སུམ་ཡིན་པས་ཤེས་ནུས་སོ། །དེས་ན་ལྷ་
མིའི་ཡུལ་ནའང་སྡུག་བསྔལ་ལ་བདེ་བར་འཁྲུལ་བའི་བདེ་སྐྱིད་ཀྱི་སྣང་བ་ཙམ་
རེ་ཡོད་ཀྱང་སོས་ཁའི་མཐོང་སྣང་བཞིན་སྐད་ཅིག་གིས་མི་རྟག་པ་འགྱུར་བའི་སྡུག་
བསྔལ་ལས་མ་འདས་ཏེ། བཤེས་སྤྲིང་ལས། བརྒྱ་བྱིན་འཇིག་རྟེན་མཆོད་འོས་
གྱུར་ཀྱང་ནི། །ལས་ཀྱི་དབང་གིས་ཕྱིར་ཡང་ས་སྟེང་ལྟུང་། །འཁོར་ལོས་སྒྱུར་བ་
ཉིད་དུ་འགྱུར་ནས་ཀྱང་། །འཁོར་བ་དག་ཏུ་ཡང་བྲན་ཉིད་དུ་འགྱུར། །ཞེས་སོ། །
དེ་ལ་སོམས་དང་རང་ཅག་གི་སྤྲང་པོའི་ཕོ་བརྒྱགས་ཙམ་འདི་ལ་རྟག་པ་ཅི་ཡོད།
མདོར་ན་དྲན་པ་ཉེར་བཞག་ལས། སེམས་ཅན་དམྱལབ་དམྱལ་མེས་ཉམས།
སོགས་ནས། འཁོར་བ་ཁབ་ཀྱི་རྩེ་ཙམ་ལ། །བདེ་བ་ནམ་ཡང་ཡོད་མ་ཡིན། །ཞེས་

བཙོན་ཁང་འདྲ་བར་ཤེས་ནས་དེ་དག་ལ་འཇིགས་ཤིང་སྐྲག་པའི་སེམས་སྐྱེ་བར་
ཤོག་ཅིག་ཅེས་སོ། །དེས་ན་མེ་དོང་དང་བསིལ་ཁང་གཉིས་ཀྱི་ཁྱད་པར་ལྟར་
འཁོར་བའི་སྡུག་བསྔལ་དང་བདེ་བ་ཅན་གྱི་སྐྱིད་དགའ་གཉིས་ཀྱི་ཁྱད་པར་ཤེས་
ནས་འདམ་ཁ་བྱེད་དགོས་སོ། །འཁོར་བ་ཡུན་རིང་པོའི་སྡུག་བསྔལ་ལ་བསམ་པ།
འདི་ལ་མ་ཐུག་བར་དུ་འཁོར་བ་འདི་ན་ཡུན་རིང་པོའི་སྡུག་བསྔལ་མྱོང་བ་ནི། སྔོན་
 རྒྱུ་ཡོད་པ་ཡིན་ཏེ། དམྱལ་བ་ལ་སྐྱེས་ནས་ཟངས་ཞུན་ཁོལ་མ་འཐུང་བ། ཡི་དྭགས་
བ༑ མི་རྣམས་མྱ་ངན་བྱུང་ཏེ་དུས་ངུས་པའི་མཆི་མ་ཟག་པ། མའི་ནུ་ཁུ་འཐུང་བ་
སོགས་བསགས་ཡོད་ན་རྒྱུ་མཚོ་ཆེན་པོ་ལས་ཀྱང་ལྷག ཐ་ན་འབུ་སྲིན་ཡན་ཆད་
དུ་སྐྱེས་ནས་མགོ་དང་རྐང་ལག་བཅད་འཐོར་བྱས་པ། ཤི་ནས་རུས་པ་འཐོར་བ་
སོགས་བསགས་ན་རི་རབ་བས་ཀྱང་ལྷག་སྟེ། རུ་ཏྲས་སྔོན་གྱི་ཚེ་རབས་དྲན་ནས་
སྨེ་བཤགས་ཕུལ་བ་ལས། ཤ་རུས་བསགས་ན་འཇིག་རྟེན་གཏོས་དང་མཉམ། །
རྣག་ཁྲག་བསགས་ན་རྒྱ་མཚོ་ཆེན་པོ་ཙམ། །ལས་འཕྲོ་བསགས་ནས་བསམ་འདས་
བརྗོད་མི་ལངས། །ཁམས་གསུམ་བགྲང་ཞིང་སྐྱེ་ཤིའི་ཁ་རྒྱུད་ཀྱང་། །བྱས་པའི་
ལས་རྣམས་དོན་མེད་ཆད་ཟོས་སོ། །ལུང་སྦྱོར་གཞན་ཡང༌། བཤེས་གླེང་དང་དྲན་
པ་ཉེར་བཞག་དང་ཁྲིད་ཡིག་རྣམས་སུ་འཁོར་བའི་ཉེས་དམིགས་རྒྱས་པ་ཡོད་པས་
བལྟ་ཐུབ་པ་བྱུང་ན་དེ་ལས་ཤེས་དགོས་སོ། །དཔེར་ན་དགེ་སློང་དཔལ་སྐྱེས་དེ་

འགལ་བུ་ཆེན་པོས་དེ་རྒྱ་མཚོའི་འགྲམ་དུ་ཁྲིད་པ་ན། རྡོ་དང་འདྲ་བའི་རུས་པའི་
རི་ཆེན་པོ་དཔངས་ལ་དཔག་ཚད་བདུན་བརྒྱ་ཡོད་པ་ཉི་མ་ཡང་སྒྲིབ་ཅིང་། རི་
དེའི་གྲིབ་མས་རྒྱ་མཚོའི་ནང་མུན་པར་བྱེད་པ་ཞིག་ལ་འཛེགས་ཏེ་རྩིབ་མ་རེའི་
བར་ན་ལུང་པ་ལྟར་ཡོད་པ་ལས་བརྒལ་ནས་སོང་བ་ན། དགེ་སློང་གི་མོའུ་འགལ་
བུ་ལ་རི་འདི་ཅི་ཡིན་ཞུས། རི་འདི་ནི་ཁྱོད་ཀྱི་སྐྱེ་བ་སྔ་མ་ཞིག་གི་རུས་པ་ཡིན་ཏེ།
གནའ་ཁྱོད་རྒྱལ་པོ་ཆོས་ཀྱི་འཕགས་པ་ཞེས་བྱ་བ་ཡིན་པས་ན། མི་ཞིག་ཁྲིམས་
དང་འགལ་བ་བློན་པོ་རྣམས་ཀྱིས་རྒྱལ་པོ་ལ་ཞུས་སོ། །རྒྱལ་པོ་ཤོ་དང་རྩེ་མོ་ལ་
གཡེངས་ནས། ངའི་ཁྲིམས་བཞིན་དུ་གྱིས་ཤིག་གསུངས། བློན་པོ་རྣམས་ཀྱིས་
ཁྲིམས་དང་སྦྱར་ཚེ་བསད་པར་འོས་པ་རིག་ནས་བསད་དོ། །རྒྱལ་པོས་རྩིས་ཟིན་
པ་དང་མི་དེ་ག་རེ་གྱོད་བཤད་དོ་ཞེས་དྲིས། བློན་པོ་རྣམས་ཀྱིས་མི་དེ་རྒྱལ་པོའི་
བཀའ་ལྟར་ཁྲིམས་དང་སྦྱར་ནས་བསད་ལགས་སོ་ཞུས་སོ། །རྒྱལ་པོ་ཤིན་ཏུ་
འགྱོད་དེ་བདག་གིས་མི་བསད་པས་ད་ནི་རིགས་ངན་གྱི་རྒྱལ་པོ་ཡིན་པས་རྒྱལ་
སྲིད་མི་འདོད་དོ་ཞེས་རི་ལ་འཁྱམས་སོང་། དེ་ནས་ཚེ་འཕོས་ཏེ་མི་བསད་པའི་
ལས་དེས་རྒྱ་མཚོ་འདིའི་ནང་དུ་ཆུ་སྲིན་ཆེན་པོ་ལུས་པོ་ལ་དཔག་ཚད་བདུན་བརྒྱ་
ཡོད་པ་ཞིག་ཏུ་སྐྱེས་ཆུ་སྲིན་དེ་ཁ་བཙུམས་ནས་གཉིད་ཀྱིས་ལོག་པ་ན་ལོ་བརྒྱ་རེ་
ཙམ་ལས་མི་སད་ལ་སད་ཚེ་ལྟོགས་ཆེས་པས་ཁ་གདངས་པ་དང་། རྒྱ་མཚོའི་ཆུ་
དེའི་ཁར་འགྲོ་བ་ཡང་རྒྱ་མཚོ་འབབ་པ་དང་འདྲའོ། །བློན་པོ་ལ་སོགས་པ་ལས་
ངན་བྱེད་ཚད་དེའི་ལུས་ཀྱི་གསེབ་ཏུ་ཆུ་སྲིན་ཆུང་ངུ་དང་འབུ་སྲིན་དུ་སྐྱེས་ནས་དེ་

ལ་ཁ་ཟས་བྱེད་པའི་ན་ཚ་མི་བཟོད་པས་ལུས་པོ་ཤེལ་གྱི་རི་ལ་དྲུད་པ་དང་། སྲོག་
ཆགས་ཐམས་ཅད་བསད་ནས་རྒྱ་མཚོ་ཡང་རྒྱང་གྲག་བརྒྱ་རེ་ཙམ་ཁྲག་མདོག་ཏུ་
བསྒྱུར་བ་ཡིན་ནོ། །ཆུ་སྲིན་དེ་ལོ་བརྒྱ་སྟོང་མང་པོ་ལ་དེ་འདྲའི་སྡུག་བསྔལ་མྱངས་
མྱངས་ནས་ཚེ་འཕོས་པའི་རོ་དེ་ཆུ་རླབས་ཀྱིས་འདིར་འཕངས་པ་ཉི་མས་བསྐམས།
ཆར་པས་བརླན་ཏེ་ཤ་ཟད་པའི་རུས་པ་དེ་ནི་རི་འདི་ཡིན་ནོ་གསུངས་སོ། །མི་
གཅིག་བསད་པའི་སྡུག་བསྔལ་མྱོང་ཚད་དེ་ལྟར་ན་མང་པོ་བསད་པ་དང་། དམྱལ་
བར་སྐྱེས་པའི་ཡུན་ནི་བརྗོད་ཀྱང་མི་ཕོད་དོ། །དེ་འདྲ་སྡུག་ཡིན་རིང་པོའི་འཁོར་
བ་འདི་ལ་སྐྱོ་བ་སྙིང་ནས་སྐྱེ་བར་ཤོག་ཅིག ད་ལྟ་མི་ལུས་ཐོབ་ནས་ཆོས་ཤེས་
པའི་དུས་འདིར་འཁོར་བ་འདི་དང་དབྱེ་ཐུབ་ནས། འཁོར་བ་ཁྱོད་བདེ་བར་སྡོད།
ང་ནི་ད་ཕྱིན་ཆད་ཁྱོད་དང་མི་འགྲོགས་པར་བདེ་བ་ཅན་དུ་འགྲོའོ་ཞེས་འཁོར་བ་
ལ་ཕྱི་ཕྱག་འཚལ་ཐུབ་དགོས་མ་གཏོགས། སྡུག་བསྔལ་འཁོར་བ་སྔོན་སོང་ཐིགས་
པ་ཙམ་ལ། ད་འོང་རྒྱ་མཚོ་བཞིན་དུ་མྱོང་དགོས་སོ། །ལྷ་མིའི་སྡུག་བསྔལ་བྱེ་བྲག་
ཏུ་བཤད་པ། ཕལ་ཆེར་གྱིས་ལྷ་མིའི་བདེ་བ་ལ་རེ་ཆགས་བྱེད་ཀྱང་ཕན་པ་མེད་
དེ༑ ༑གལ་ཏེ་མི་ནས་མི་རུ་སྐྱེ་ཆོག་ཀྱང་དང་པོ་སྐྱེ་བ། བར་དུ་རྒས་པ། ཐ་མ་
ན་བ། ན་མཐའ་འཆི་བའི་སྡུག་བསྔལ་གྲུངས་མེད་པ་མྱོང་ཚུལ་གོང་དུ་ཡང་བཤད་
ལོ༑ མོད་པོ་རྣམས་ལ་འཚོ་སྐྱོང་རླག་པ་སོགས་ཀྱི་སྡུག་བསྔལ། མེད་པོ་རྣམས་
ལ་མེད་མུག་འཚོལ་གསུམ་གྱི་སྡུག་བསྔལ། བཙན་པོ་རྣམས་ལ་མཐོ་དགའ་དམས་
དོགས་ཀྱི་སྡུག་བསྔལ་སོགས་ཡོད་པས་སྐྱེ་བ་ཇི་འདྲ་བླངས་ཀྱང་བདེ་བ་མེད་དོ། །
ཁྱད་པར་དུ་དེང་སང་དུས་ངན་སྙིགས་མ་རྟ་རྒན་གྱི་འགྲེ་ལོག་ལྟ་བུ་དུས་ངེས་མེད་

དང་མི་ཆོས་མེད་འཕྲད་ནས་ནི་དཔེར་ན་ཉི་མ་ནུབ་པ་དང་མཉམ་དུ་ཐན་བྱ་རྣམས་
རྒྱུག་པ་བཞིན། བསྟན་པ་ནུབ་ཉེ་བ་དང་ལས་ངན་རྣམས་ནག་སྐྱེས་སེ་སྐྱེས་ནས་
ནད་མུག་མཚོན་གསུམ་གྱི་བསྟན་པ་གྱེན་དུ་དར། བདེ་སྐྱིད་ཆོས་གསུམ་གྱི་བསྟན་
པ་ཐུར་དུ་ནུབ་པ་ནི། ཨོ་རྒྱན་ཆེན་པོས། གནམ་དུ་མི་རུང་ཐན་སྐར་ཤར་བའི་
དུས། །གྲུབ་མཐའི་ཁ་འཛིན་སྐྱེ་བོས་རྩོད་པ་འབྱུང་། །ས་གཞི་རི་བོས་སྐད་ངན་
འདོན་པའི་དུས། །མཐའ་ཡི་མཚོན་ཁ་དབུས་སུ་རྡོལ་ལ་འབྱུང་། །དྲང་ངེས་བདེན་
པའི་བཀའ་ལ་མི་ཉན་དུས། །ཡུལ་རེར་འདྲེ་རྒོད་རེ་རེ་དར་བ་འབྱུང་། ཞེས་དང་།
གློ་བུར་ཆ་ལུགས་རེ་རེ་འབྱུང་བའི་དུས། །མཐའ་མི་རེ་རེ་དབུས་སུ་འོང་བ་འབྱུང་། །
ནད་མཚོན་མུ་གེའི་བསྐལ་པ་དར་བའི་དུས། །འགྲོ་རྣམས་སྐྱབས་གནས་རི་ལ་
བཅའ་བ་འབྱུང་། །ཞེས་དང་། འགྲོ་རྣམས་མི་དགེ་འཆོལ་ཉོག་སྤྱོད་པའི་དུས། །
ས་གཡོས་ཐོག་གི་ཆར་པ་འབབ་པ་འབྱུང་། །བསྟན་དང་དགོན་སྡེ་ནང་འཁྲུགས་
བྱེད་པའི་དུས། །མཐའ་མིའི་དམག་དཔུང་དབུས་སུ་དར་བ་འབྱུང་། །ཀློ་མོན་རྒྱ་
ཡིས་ཡུལ་ཁམས་གང་བའི་དུས། །བོད་ལ་རང་དབང་ཅུང་ཟད་མེད་པར་འབྱུང་། །
ཞེས་སོགས་དུས་ཀྱི་སྙིགས་མ་དང་། གཞན་ཡང་དུག་ལྔ་ཤིན་ཏུ་རགས་པས་ཉོན་
མོངས་དང་། །ཚེ་མི་ཐུབ་ཅིང་ངེས་པ་མེད་པས་ཚེ་དང་། ལོག་ལྟ་སོགས་ཀྱི་ལྟ་བ་
དང༌། རྒྱུད་གདུལ་དཀའ་བས་སེམས་ཅན་གྱི་སྙིགས་མ་ལས་ཀྱང་ཆེས་སྙིགས་མ་
ལྔ་པོ་དར་བའི་དུས་འདིར་གང་ལ་བསམས་ཀྱང་སྙིང་འཆོར་བའི་གནས་མ་གཏོགས་
ཅི་ཡང་མེད་ལ། ཁྱད་པར་དུ་བསྟན་པ་དང་སེམས་ཅན་སྙིགས་མའི་རྟགས་སུ་ཆོས་
སྒྲུབ་པ་ལ་བར་ཆད་མང་དུ་འབྱུང་སྟེ། ནག་པོ་བདུད་ཀྱི་བསྟན་པ་དར་བའི་དུས། །

ལྷ་ཆོས་སྒྲུབ་ལ་བར་ཆད་མང་དུ་འབྱུང་། །ཞེས་དང་། ཇོ་བོ་རྗེའི་གསུང་ལས།
བདུད་ཀྱི་རིགས་འདི་གཡོ་སྒྱུ་མཁས། །འདོད་ཆེན་ནོར་གྱི་རྣམ་པས་བྲིད། །ཆོས་
པ་ང་རྒྱལ་ཁེངས་པས་བྲིད། །རྣམ་གཡེངས་གླུ་གར་གཞས་ཀྱིས་བྲིད། །ཕལ་ཆེར་
གཞོན་ནུའི་ལང་ཚོས་བྲིད། །ཕལ་ཆེར་མཛེས་པའི་རྒྱན་གྱིས་བྲིད། །ཕལ་ཆེར་
གྲོགས་ངན་དགྲ་བོས་བྲིད། །ཅེས་སོགས་གསུང་པ་ལ་བསམས་ནས་ད་ལྟ་འདི་
འདྲའི་དུས་སུ་མི་ལུས་ཐོབ་པའང་བསྐལ་པ་བཟང་དུས་དུད་འགྲོར་སྐྱེས་པ་ལས་
ཐུ་བ་ལྟར་གྱུར་པས་གཟབ་དགོས་སོ། །ཧ་ཅང་ཁ་ངན་ཆེས་པ་ལས་དེ་ཙམ་ག་ལ་
སྡུག་བསམས་ན་ཁ་བཟང་གིས་ནད་པ་ག་ལ་སོས། དུས་ལ་ལྟོས་དང་། བྱིས་པ་
རྣམས་ནི་སྡུག་བསྔལ་ལ་བདེ་བར་འཛིན་པ་ཡིན་པས་གནས་ཚུལ་ཅུང་ཟད་རེ་
བཤད་ན་སྐལ་པ་ཅན་རེ་ལ་ངེས་འབྱུང་སྐྱེ་སླ་བའི་དོན་ཡོད་དོ། །
་
དེ་ལྟར་ན་མི་དང་ལྷ་ཡི་བདེ་སྐྱིད་སྣང་བ་འདི་ལ་ཡང་དུག་དང་འདྲེས་པའི་ཁ་
ཟས་བཞིན་དུ་བདེ་མི་བདེ་ཅི་ཡང་ཕྱེ་རྒྱུ་མེད་པས་ཨེ་ཐོབ་ཀྱི་འདོད་པ་སྤུ་ཙམ་
ཡང་མེད་ཅིང་ད་ལྟ་ཉིད་དུ་བློས་ཐོངས་པར་ཤོག་ཅིག ད་ལྟར་རང་རེའི་གཞི་ནོར་
འབུ་ཚང་ཙམ་པ་འདི་ལ་མི་ཐོང་རྒྱུ་ཅི་ཡང་མེད་ཀྱང་ལས་ངན་རྣམས་ནི་ཁྱི་ཕག་མི་
གཙང་བ་ལ་ཆགས་པ་བཞིན་འཐམས་ནས་འདུག་པ་རྣམས་ཀྱེ་མ་ཀྱི་ཧུད། སྟོན་
པ་ཐུགས་རྗེ་ཅན་གྱིས་རྒྱལ་སྲིད་ཀྱི་འབྱོར་པ་ཐམས་ཅད་མཆིལ་མ་དོར་བ་བཞིན་
སྤངས་ནས་སངས་རྒྱས་པ་དང་། ཨོ་རྒྱན་རིན་པོ་ཆེས་རྒྱལ་ཆེན་ཨིནྡྲ་བྷཱུ་ཏའི་རྒྱལ་
སྲིད་སྤངས་ཏེ་རྡོ་རྗེ་འཆང་བརྙེས་པ་སོགས་སྔ་མ་རྣམས་ཀྱི་སྤྱོད་པ་ལ་ལྟོས། གནའ་

དུས་ཉག་མགོན་པས་གནོད་པ་ལ་སྐྲག་སྟེ་གཞི་སྤངས་ནས་ཡུལ་འབུད་ཐུབ་པ་
ཡིན་ན། དུས་ངན་གྱི་སྡུག་བསྔལ་འདི་དང་འདི་ནས་ཕྱི་མའི་སྡུག་བསྔལ་ལ་བསམས་
ནས་གཏོང་མི་ནུས་པ་ཅི་ཡོད་སོམས་ཤིག །གཞན་ཡང་ཉེ་དུ་རྣམས་ལ་ཆགས་
ན་དེ་དག་གི་ནང་དུ་འདྲེ་ལ་སོགས་པར་སྐྱེ་བར་འགྱུར་བས་ཐར་ལམ་གྱི་དགྲ་བོ་
དེ་དག་ལ་ཆགས་མི་རུང་ལ། ཁ་ཟས་ལ་ཆགས་ནའང་ཡར་སྟོད་ཀྱི་དགོན་ནང་གྲྭ་
རྒན་ཞིག་གིས་སྟོན་ཀ་ཤ་རྐང་པ་ཞིག་ཉོས་ཏེ་ཟ་མ་བྲ་བུད་ཤིང་ཁང་པའི་ནང་དུ་
སྦས་ཏེ་བཞག་པ་ལ། བན་རྒན་ཤི་ནས་རྒྱུ་ཟས་གཞན་ཐམས་ཅད་སྦྱིན་གཏོང་ཚར་
ཡང་དགོན་གསེབ་རྣམས་སུ་ཤ་རྐང་པ་ཞིག་ཁྱི་རྣམས་ཀྱིས་དེད་དེ་མཚན་ཐོག་
ཐག་བརྒྱུགས་ནས་སླར་བན་རྒན་གྱི་ཁྱིམ་དུ་འགྲོ་བར་མཐོང་བ་ན། ཨ་བུ་མཚམས་
པས་དེ་ན་ཤ་རྐང་ཞིག་ཡོད་ཚོད་གདའ་བས་ལོངས་ལ་གསུར་ཐོངས་གསུངས་པས།
དེ་ལྟར་བྱས་པས་མེད་སོང་སྐད། བྱིས་པ་ཆུང་ངུ་ཞིག་ཤི་ནས་བླ་མ་རྟོགས་ལྡན་
ཞིག་གིས་བྱང་ཆོག་བྱས་པ་ན། བུ་འདིའི་ཤེས་པ་ནི་མར་ཟོམ་ནང་དུ་རྒྱུག་འདུག་
པས་ཅི་ཡོད་ལྟོས་གསུངས་པས་ཁོ་རང་ལ་བྱིན་པའི་གྲོ་བསྲེགས་ཞིག་ཡོད་པ་
གསུར་བསྔོ་བྱས་པས་འདྲེན་ཐུབ་སྐད། ནོར་དང་ལོངས་སྤྱོད་ལ་ཆགས་ན་ཡུལ་
ཝཱ་ར་ཎཱ་སཱི་ན་ཁྱིམ་བདག་ཕྱུག་པོ་ཞིག་ཡོད་པས་ཉོ་ཚོང་མང་པོ་བྱས་ཏེ་གསེར་བུམ་
པ་བདུན་ཡོད་པ་སེར་སྣའི་དབང་གིས་ས་འོག་ཏུ་སྦས་ཏེ་བཞག ཁོ་རང་ཤི་ནས་
སྦྲུལ་གདུག་པ་ཞིག་ཏུ་སྐྱེས་ཏེ་གསེར་བུམ་རྣམས་བསྲུངས་སོ། །ནམ་ཞིག་གྲོང་ཁྱེར་
དེ་ཡང་སྟོང་། སྦྲུལ་དེ་ཤི་ཐེབས་མང་པོར་བྱས་ཀྱང་ཡང་སྤྲུལ་དུ་སྐྱེས་ནས་གསེར་
དེ་དག་ལ་དཀྲི་ཞིང་འདུག ལོ་ཁྲི་ཕྲག་མང་པོའི་བར་དུ་གསེར་བུམ་གྱི་རྩར་སྦྲུལ་

ཤེས་ནས་ངེས་འབྱུང་སྐྱེས་ཏེ་ལམ་ཟུར་རྩ་གསེང་ཞིག་ཏུ་གབ་ནས་བསྡད་དེ། མི་
ཞིག་ལམ་དུ་འགྲོ་བ་ལ་བོས་སོ། །མི་དེས་ཕན་ཚུན་བལྟས་ཀྱང་ཅི་ཡང་མི་མཐོང་
བར་སོང་། སྦྲུལ་གྱིས་ཡང་བོས་ཏེ་ཁོ་བོའི་དྲུང་དུ་ཤོག་ཅིག མི་དེས་ཁྱོད་སྦྲུལ་
པ་བྱ་འདོད་ན་འདིར་མ་འོངས་ཀྱང་ནུས་སོ། །མི་དེ་སྐྲག་ནས་དེར་སོང་། བདག་
ལ་འདི་ན་གསེར་བུམ་ཡོད་པ་ཁྱོད་ཀྱིས་ཁྱེར་ལ་དགེ་འདུན་པ་ལ་མཆོད་སྟོན་གསོལ་
ཅིག མི་དེས་སྦྲུལ་དེ་སྒམ་དུ་བཅུག་ནས་ཁུར་སྟེ་དགེ་འདུན་པའི་དྲུང་དུ་བཞག་
གསེར་གྱིས་མེ་ཏོག་དང་ཞལ་ཟས་ཉོས་ནས་དགེ་འདུན་ལ་བྲིམས། སྦྲུལ་ཀྱང་
དགའ་བས་མགོ་བཀྱགས་ནས་ལྟའོ། །དེས་ཆོས་ཀྱང་ཐོས་ལ་ཤི་ནས་སུམ་ཅུ་རྩ་
དམྱལ་མེས་ཚིག་པ་དང་གཉིས། དགེ་སློང་གི་རོ་དུར་ཁྲོད་དུ་ཚིག་པ་སྟེ་ཡོ་བྱད་
གཅིག་ལ་ཆགས་པས་ཉི་མ་གཅིག་ལ་མེ་གསུམ་འབར་བ་དང་། ཡང་དགེ་སློང་
ཞིག་ལ་གཡུ་ལེགས་པོ་ཞིག་ཡོད་པ་ལ་ཆགས་ནས་ཤི་བས་སྦལ་བ་ཞིག་ཏུ་སྐྱེས་
ཏེ་རྐང་ལག་བཞི་པོས་གཡུ་དེ་ལ་འཐམས་ནས་འདུག་པ་ལེན་མ་བཅུག་པ་ན།
ཐབས་བྱས་ཏེ་སྦལ་བ་གན་རྐྱལ་དུ་བཞག་སྟེ་ཆུ་ཚན་སྟེང་དུ་བླུགས་པས་ལོན་སྐད་

དང་འབྲས་སྤུངས་ཀྱི་གྲྭ་བ་ཞིག་ལ་དངུལ་ཊཾ་མང་པོ་ཡོད་པ་རྩིག་གསེང་དུ་སྦས་
ནས་བཞག ཁོ་རང་ཤི་ནས་སྡོམ་ཞིག་ཏུ་སྐྱེས་ཏེ་དངུལ་གྱི་སྟེང་དུ་སོང་བས་སིལ་
སིལ་ཞེས་པའི་སྒྲ་ཁང་རོགས་གྲྭ་བ་རྣམས་ཀྱིས་ཐོས་པས་བཙལ་ཏེ། དངུལ་སྡོམ་
སྡིག་དང་བཅས་པ་རྭ་སྟོད་ཀྱི་མདུན་དུ་ཁྱེར་བས་བླ་མས་བཤན་པ་ཞིག་ལ་གཏོད་
གསུངས། བཤན་པ་དེས་སྡོམ་ཟོས་ཏེ་སེ་གོལ་བཏབ་ནས་སྤར་སྐད། དགེ་སློང་
ཞིག་ཆོས་གོས་ལ་ཆགས་ནས་སྦྲུལ་དུ་སྐྱེས་པ་དང་། ཁྱིམ་བདག་ས་ལྤགས་ཀྱི་ཆུང་
མ་ཤིན་ཏུ་མཛེས་པ་ཞིག་རྒྱ་མཚོའི་གླིང་དུ་ཚོང་པ་དང་མཉམ་དུ་སོང་བས་ཤི་ནས་
རང་གཟུགས་ལ་ཆགས་པས་སྦྲུལ་དུ་སྐྱེས་ཏེ་རོའི་ཁ་སྣ་ཐམས་ཅད་ནས་འཛུལ་ཏེ་
འདུག་པ་མོའུ་འགལ་ཆེན་པོས་གཟིགས། མི་གཙང་ལས་ཉོན་གྱིས་གང་བའི་སྒྱུ་
ལུས་ཀྱི་ལྤགས་པ་མཛེས་སྣང་ཙམ་ལ་ཆགས་པ་བྱ་ཅི་རུང་། མི་གཙང་བ་ལ་ཚོན་
བྱུགས་པ་དང་ཚེར་མ་དར་གྱིས་བཏུམས་པ་དང་འདྲའོ། །རྫིའུ་ཞིག་འུར་རྡོ་ཆགས་
ནས་ཤི་བས་ཉལ་སའི་འོག་ཏུ་འུར་རྡོ་སྦྲུལ་དུ་གྱུར་པ་དང་རྒད་པོ་ཞིག་མེ་བཅའ་
ལ་ཆགས་པས་ཤི་བས་ཀོ་ཁོག་སྦལ་བར་གྱུར་ལྕགས་སྣེ་གཉིས་གླང་རྐུབ་ནས་
ཟུགས་ཏེ་འདུག་པ་སོགས་མང་ངོ༌། །སྒོ་ནོར་ལ་ཆགས་ནས་སྒོ་ནོར་དུ་སྐྱེས་པའང་
། །མཉན་ཡོད་ན་ཁྱིམ་བདག་དབུལ་པོ་ཞིག་ཤི་བས་གླང་རྒྱབ་ཆད་གཅིག་
ཡོད་པ་ལ་ཆགས་པས་གླང་རྒྱབ་རྨའི་ནང་དུ་འབུལ་སྐྱེས་མ་ཐག་ཏུ་བྱས་ཟོས། ཉི་
མ་རེ་རེ་ལ་ལན་བདུན་བདུན་དུ་སྐྱེ་འཆི་བྱས་པར་གསུངས། དེ་ལྟར་ནོར་ལོངས་
སྤྱོད་ནི་ཆགས་ཞེན་སྡུག་བསྔལ་གྱི་རྩ་བ་ཡིན་ཚེ་འདི་ལའང་ཕུང་བ་ཡིན་ཏེ། བཅོམ་
ལྡན་འདས་དང་ཀུན་དགའ་བོ་བསོད་སྙོམས་གཤེགས་ལམ་ན་གསེར་བུམ་ཞིག་

གཟིགས་ཏེ་འདི་ནི་སྦྲུལ་གདུག་པ་དུག་མྱུར་དུ་ཁྱབ་པར་བྱེད་པའོ་ཞེས་གསུངས་
བསམས་ཏེ་བལྟས་པ་ན་གསེར་བུམ་མཐོང་། དགེ་སློང་རྣམས་ཀྱི་སྤྲུལ་གདུག་པ་
ནི་མཛེས་པ་འདི་འདྲའོ། །སྦྲུལ་འདི་ལྟ་བུས་ནི་ཟིན་ཡང་བླའོ་བསམས་ནས་གསེར་
བུམ་ཁྱིམ་དུ་ཁྱེར་རོ། །རྒྱལ་པོ་གསལ་རྒྱལ་གྱིས་ཐོས་ནས་རྩར་བཅད་པ་ལ་ཁོས་
གསང་སྟེ་མ་བཤད་པས་དེ་རུ་བསད་པ་ཡིན་ནོ། །ཚོམས་ལས་ཀྱང་། བློ་ངན་
ལོངས་སྤྱོད་ཀྱིས་བཅོམ་པས། །ཕ་རོལ་ཚོལ་བར་མི་བྱེད་ཅིང་། །བསམ་བརླག་
འདོད་ལ་སྲེད་པ་ཡིས། །བདག་དང་གཞན་ཡང་ཕུང་བར་བྱེད། །ཅེས་དང་། འདི་
ན་སྦྲུལ་ནག་སྐེད་ནས་བཟུང་བ་ལྟར། །ཆོས་མིན་སྤྱོད་པ་དེ་དག་བརླག་པར་
འགྱུར། །ཞེས་སོ། །མཐུན་གྲོགས་རྣམས་ལ་ཆགས་ན་སྔོན་གཞན་གྱི་ཆུང་མ་ལ་
ལོག་གཡེམ་བྱེད་མི་ཞིག་ཡོད་པ་ཆུང་མའི་བདག་པོ་དེས་དེ་བསད་པའི་རྣམ་ཤེས་
༈བུད་མེད་ལ་ཆགས་པའི་མི་ལ་ལ་ཤི་ནས་བུད་མེད་ཀྱི་ལྟོ་བའི་སྲིན་འབུར་སྐྱེ་བར་
མདོ་ལས་གསུངས་སོ། །མཐུན་གྲོགས་ཀྱི་ནང་དུ་འདྲེ་ངན་ལ་སྐྱེས་པའང་མང་པོ་
ཡོད། དགེ་བའི་བཤེས་གཉེན་འདྲ་ཡིན་ན་མ་གཏོགས་འཁོར་བ་ན་གྲོགས་མེད་
དེ༑ འདུལ་བ་ལས། སྐྱེ་བ་ན་ཡང་འདི་གཅིག་སྐྱེ་བར་འགྱུར། །དེ་བཞིན་འཆི་
བ་ན་ཡང་འདི་གཅིག་འཆི། །སྐྱེ་བོ་གཅིག་པུས་འདི་ན་སྡུག་བསྔལ་མྱོང་། །འཁོར་
བ་ལ་ནི་གྲོགས་ཡོད་མ་ཡིན་ནོ། །ཞེས་དང་། བྱིས་པ་རྣམས་ནི་མ་མཐོང་ན། །
རྟག་ཏུ་བདེ་བ་ཉིད་དུ་འགྱུར། །ཞེས་སོགས་གསུངས་པས། དགྲ་བོ་དང་འདྲ་བའི་

འཁོར་གཉེན་གྲོགས་ཐམས་ཅད་མི་རྟག་པའི་མཐའ་བཞིས་འཇོམས་པ་ཡིན་ཏེ།
མཐོན་པོའི་ཐ་མ་ལྷུང་བ་ནི། རྒྱལ་པོ་གསལ་རྒྱལ་ཞེས་འཇིག་རྟེན་སྐྱོང་བ་ལྔ་པ་
ལྟ་བུ་བསྟན་པའི་སྦྱིན་བདག་ཆེན་པོ་དེ་ཡང་མཐའ་མར་བུས་རྒྱལ་སྲིད་ལས་ཕབ།
འཁྱམས་སོང་བའི་ལམ་དུ་བཀྲེས་པས་ལ་ཕུག་སྤར་གང་བསླངས་པ་ཟོས། ཆུ་
གྲང་མོ་འཐུངས་པས་མ་ཞུ་བས་ཐེབས་ནས་ལམ་དུ་འགྱེལ་བ་ན་ཤིང་རྟ་འདྲེན་པ་
དག་གིས་རྡུལ་སྤྲུགས་པས་ཁ་བཀང་སྟེ་གསུད་ནས་ཤི་བ་ལྟ་བུ་ཡིན། སང་ད་ཚོད་
ཙམ་ན་རང་གཞན་ཐམས་ཅད་སོགས་ག་ན་ཡོད་ཀྱང་མི་ཤེས་པར་འགྱུར་བའང་
འོང་སྲིད་པས་མི་རྟག་ཆ་མེད་ལ་བསམ་དགོས་ཏེ། ཞི་བ་ལྷས། མི་རྟག་སུ་ཞིག་
མི་རྟག་ལ། །ཡང་དག་ཆགས་པར་བྱེད་པ་ཡོད། །ཅེས་སོ། །ནམ་ཞིག་མི་རྟག་
པར་མ་ཟད་གནས་སྐབས་སྣང་ཚོད་འདི་ལའང་སྙིང་པོ་མེད་པ་སྒྱུ་མ་དང་རྨི་ལམ་
བཞིན་ཡིན་ཏེ། མདོ་ལས། སྲིད་པའི་འགྲོ་བ་རྨི་ལམ་ལྟ་བུ་སྟེ། །ཞེས་སོགས་དང་།
ཀླུ་སྒྲུབ་ཆེན་པོས། འདི་ལྟར་འདི་ཀུན་མི་རྟག་བདག་མེད་དེ། །སྐྱབས་མེད་མགོན་
མེད་གནས་མེད་དེ་སླད་དུ། །འཁོར་བ་ཆུ་ཤིང་སྙིང་པོ་མེད་པ་ལ། །མི་མཆོག་ཁྱོད་
ཀྱི་ཐུགས་ནི་དབྱུང་བར་མཛོད། །ཅེས་གསུངས། དེ་ལྟ་བུ་ལ་བསམས་ནས་གང་
ལའང་ཆགས་ཞེན་སྤུ་ཙམ་མེད་པར་ཤོག་ཅེས་ད་ལྟ་ནས་བློས་བཏང་བར་བྱའོ། །
རང་རང་གི་ཕ་མེས་ཀྱི་ས་ཆ་ཡུལ་ཁོག་རིས་སུ་བཅད་པའི་བདག་ཐོབ་རྣམས་ལ་
ཆགས་ན་དེར་འབུ་སྲིན་ཡན་ཆད་དུ་སྐྱེ་བ་དང་། ཁང་ཁྱིམ་ལ་ཆགས་ན་སྔོན་རྒན་

མོ་སེར་སྣ་ཅན་ཞིག་གིས་སེར་སྣས་ནོར་རྫས་དང་ཁྱིམ་ལ་འཛིན་ཆགས་བྱས་བྱས་
ནས་ཚེ་འཕོས་པ་དང་། ཁྱིམ་དེར་ཁྱི་མོ་ཞིག་ཏུ་སྐྱེས་ནས་སྔོན་གྱི་བག་ཆགས་སད་
དེ་ཉིད་མཚན་ཀུན་ཏུ་ཁྱིམ་དུ་རྐུན་མ་འོང་དོགས་ཀྱིས་བསྐོར་ནས་སྲུང་འདུག་པར་
གསུངས། ད་ལྟར་སྒོ་ཁྱི་གསང་མོ་ཕལ་ཆེར་རང་ཁྱིམ་ནས་ཕ་མ་སོགས་སེར་སྣ་
ཅན་རེའི་སྐྱེ་བ་ཡིན་ངེས་སོ། །དེས་ན་དེ་རྣམས་ཀྱང་རྨི་ལམ་རྨིས་པའི་ཡུལ་གྱི་ཡུལ་
ཞིང་ཁང་ཁྱིམ་ལྟར་དོན་ལ་བདེན་པར་མ་གྲུབ་པ་ཤེས་པར་ཤོག་ཅིག དེས་ན་
གང་སྣང་བ་ཐམས་ཅད་གཏི་མུག་མ་རིག་པའི་གཉིད་ཆེན་པོས་ནོན་པའི་རྨི་ལམ་
ཡིན་པས་མེད་པ་གསལ་སྣང་གི་དངོས་པོ་ཐམས་ཅད་ལ་ཤེས་རབ་ཅན་རྣམས་ཀྱིས་
མཐའ་སེལ་གྱི་རིགས་པས་བརྟགས་ནས་སྙིང་པོ་མེད་པར་ཤེས་ཏེ་ཆགས་ཞེན་
བྲལ་བ་ནི་ཐར་ལམ་གྱི་གནད་དམ་པ་ཡིན་ནོ། །འཕགས་མཆོག་ཀླུ་སྒྲུབ་ཀྱིས། །
གང་ཞིག་རི་མོ་མཁན་གྱིས་ནི། །གནོད་སྦྱིན་འཇིགས་པ་བྲིས་པ་ཡི། །དེ་ཡིས་རང་
ཉིད་སྐྲག་པ་ལྟར། །མི་མཁས་འཁོར་བ་དེ་བཞིན་ནོ། །ཞེས་སོ། །ཁམས་གསུམ་
འཁོར་བའི་སྣང་བ་འདི་ཐམས་ཅད་བདེན་མེད་སྟོང་ཉིད་དངོས་ཡིན་པ་ལ། རང་
གི་བློས་བདེན་མེད་ཡིན་ནོ་སྟོང་པ་ཉིད་ཡིན་ནོ་བསམས་ཏེ་ཆགས་ཞེན་བདེན་ཞེན་
འདི་ལ་ཅུང་ཟད་རེ་ཕན་ཐབས་ཐེ་ཚོམ་ཙམ་རེ་སྐྱེས་ནའང་ཕན་ཐོགས་ཆེན་པོ་ཡོད་
དེ༑ སློབ་དཔོན་ཨཱརྱ་དེ་ཝས། བསོད་ནམས་ཆུང་བས་ཆོས་འདི་ལ། །ཐེ་ཚོམ་
ཙམ་ཡང་སྐྱེ་མི་འགྱུར། །གལ་ཏེ་ཐེ་ཚོམ་སྐྱེས་གྱུར་ན། །སྲིད་པའི་རྩ་བ་ཧྲུལ་པོར་
བྱེད། །ཅེས་སོ། །ད་ལྟ་ནས་གང་ལ་ཆགས་ཞེན་ཆེ་བ་དེ་སྤངས། བདག་ནི་ཅི་
ལའང་མི་ཆགས། ཅིས་ཀྱང་དགོས་པ་མེད། རྟག་བརྟན་སྙིང་པོ་མེད་པ་སྒྱུ་མའི་

ཆོས་བྱིས་པ་སླུ་བྱེད་འདིས་ཅི་བྱ་སྙམ་ནས་གོམས་དགོས། ད་ལྟ་སེམས་ཀྱིས་བདེན་
པར་བཟུང་སྟེ་ཆགས་ཞེན་བྱས་ནས་འཆི་ཁར་མི་ཆགས་ཟེར་བ་ཙམ་གྱིས་ཅི་ཡང་
མི་ཕན། ཉིན་པར་གྱི་རྣམ་ཤེས་ལས་རྨི་ལམ་གྱི་ཤེས་པ་གསལ། དེ་བས་ཀྱང་
འཆི་ཁ་དེ་བས་ཀྱང་བར་དོའི་ཤེས་པ་དགུ་འགྱུར་དུ་གསལ་བ་ཡིན་པས་ཡུད་ཙམ་
དྲན་མ་ཐག་ཏུ་ལུས་ངན་བླངས་ཐུབ་པ་སོགས་ཡིན་པས། ཐམས་ཅད་བཏང་ནས་
བདེ་བ་ཅན་དུ་དེ་རིང་ནས་འགྲོའོ། །བསམ་པའི་འདུན་པ་གཏད་རྒྱུ་འདི་ཤི་མ་སོང་
བར་མི་བརྗེད་པ་ནི་ཤིན་ཏུ་གལ་ཆེ་གསུངས། འདི་ནི་འཕོ་བའང་ཡིན་པས། རང་
ཅག་ཆོས་མེད་རྣམས་ལ་བར་དོ་གཅོད་བྱེད་ཀྱི་གདམས་པ་གཞན་མེད་པའམ།
ཡོད་ཀྱང་ཉམས་སུ་མ་ལོན་ན་འཆི་ཁའི་མཚམས་སྦྱོར་གྱི་གདམས་པ་འདི་ལས་
ཞིག་ཐར་དཀའ་བ་ལ་དགག་སྒྲ་སྦྱར་ན་ལས་ངན་པ་རྣམས་ཡུན་རིང་པོར་ཐར་དུ་
མེད་པ་འཁོར་བ་ཆུ་སྲིན་གནས་ཀྱི་རྒྱ་མཚོ་ལྟར་འཇིགས་སུ་རུང་བ་འདི་ནས།
ཉེས་པ་ཆེན་པོའི་མི་བཙོན་ཞབས་ནས་ཐར་བ་བཞིན་དུ་ནུབ་ཕྱོགས་བདེ་བ་ཅན་
གྱི་ཞིང་ཁམས་ཕྱོགས་སུ་འགྲོ་བའི་ཚེ། ཁ་ཕྱིར་བལྟས་མེད་པར་འབྲོས་ཐུབ་པར་
ཤོག་ཅིག །བཙོན་པ་ཤོར་བ་ནི་ཁྲིམས་དང་བཙོན་ཁང་གི་སྡུག་བསྔལ་ལ་སྐྲག་
ནས་ཕྱིར་བལྟས་མི་བྱེད་པ་ཡིན། གོང་གི་འཁོར་བའི་ཉེས་དམིགས་ལ་བསམ་ན་
ཕྱིར་བལྟས་མི་ཕོད་པ། ཕྱིར་བལྟས་བྱེད་པ་ནི་ཕལ་ཆེར་ཤུལ་ལ་ཆགས་པ་ཡིན་
ཏེ། བླ་མ་ཞིག་ཞིང་ཁམས་སུ་གཤེགས་པའི་ཚེ་ཁོང་ལ་རོལ་མོ་བཟང་པོ་ཞིག་
ཡོད་པ་གྲྭ་བ་རྣམས་ཀྱིས་བརྡུངས་པ་བླ་མས་གསན་ནས་ཕྱིར་བལྟས་ཤོར་བས་

དེར་འདྲེ་ངན་གྱི་སྐྱེ་བ་བླངས་པ་ལྟར་རོ། །དེས་ན་ཆགས་ཞེན་གྱི་འཁྲི་བ་ཀུན་ཆད་
ཀྱིས་བཅད་ནས། བྱ་རྒོད་པོ་རྨིས་བཟུང་བ་ལས་ཐར་བ་བཞིན་དུ་ནུབ་ཕྱོགས་
ཀྱི་ནམ་མཁའ་ལ་བྱ་ངང་པའི་རྒྱལ་པོ་འཕུར་བ་དང་། དར་དཀར་པོ་རླུང་གིས་
བསྐྱོད་པ་ལྟར་བར་དོའི་རྣམ་ཤེས་དེ་མགྱོགས་ཁྱད་རླུང་ཤུགས་དང་འདྲ་བས།
འཇིག་རྟེན་ཁམས་ནི་གྲངས་མེད་པ་དེ་དག་སྐད་ཅིག་ཡུད་ཙམ་ལ་བགྲོད་པར་
བྱས་ནས་བདེ་བ་ཅན་དུ་ཕྱིན་པར་ཤོག་ཅིག དཔེར་ན་རྐང་པས་འགྲོ་ལམ་ཤིན་
ཏུ་རིང་པོ་ཡང་སེམས་ཀྱིས་སྐད་ཅིག་ལ་དྲན་པ་བཞིན་ཐོགས་མེད་བར་དོའི་ཡིད་
ཕྱུངས་ཏེ་ཡུན་རིང་པོར་འགྲོ་དགོས་པ་ཚེགས་མེད་དེ། སོང་ནས་ཡོན་ཏན་ཐོབ་
ཚུལ་ལ་སྨོན་པ། སྐྱེས་མ་ཐག་ཏུ་ཞིང་ཁམས་དེ་རུ་སངས་རྒྱས་འོད་དཔག་མེད་
མངོན་སུམ་དུ་བཞུགས་པའི་ཞལ་མཆོག་མཐོང་ནས་བུ་མོ་མུ་ཏིག་འཁྲི་ཤིང་གིས་
སངས་རྒྱས་ཀྱི་བྲིས་སྐུ་མཇལ་བས་མཐོང་སྤང་བཅོམ་པ་བཞིན་དུ་ངན་སོང་གི་རྒྱུ་
སྐྱེ་བོའི་རྟེན་ལ་རྒྱུ་བཞི་བསྒྲུབས་ནས་ཚེ་འདི་ནས་ས་ཐོབ་མི་དགོས། འཆི་འཕོས་
ཚེ་ཚོགས་ལམ་ཆོས་རྒྱུན་ཐོབ་པ་དང་འདྲ་བར་སངས་རྒྱས་ཀྱི་ཞལ་མཇལ་བ་དང་།
གསུང་ཐོས་པ་དང་མཐོང་ལམ་སྐྱེ་བ་རྒྱུད་བླ་མ་སོགས་ལས་གསུངས་པ་དང་། མདོ་
ལས་ཀྱང་། སྨོན་ལམ་དང་དགེ་བའི་སྟོབས་ཀྱིས་བདེ་བ་ཅན་དུ་སྐྱེས་ཀྱང་ལས་
སྒྲིབ་ཆེན་ལོ་བརྒྱད་ཁྲིའི་བར་དུ་འོད་དཔག་མེད་ཀྱིས་ཆོས་སྟོན་པ་ཐོས་ལ། དེ་
ཤེས་པར་མི་འགྱུར་བ་དང་། འོད་ཙམ་མཐོང་ནས་སྐུ་དངོས་མི་མཐོང་བ་དང་།

འོད་ལུས་ལ་མི་ཕོག་པ་དང་། དེ་ནས་སྒྲིབ་པ་སྦྱངས་ནས་གཟོད་མཐོང་བ་དང་།
ཆོས་ཤེས་ནས་ལུང་བསྟན་ཐོབ་པའང་ཡོད་པར་བཤད་དོ། །འདི་དང་པདྨའི་མངལ་
དུ་སྐྱེས་ནས་ཞལ་མི་མཐོང་བ་སོགས་ཀྱི་ཕྱིར་ན་སོ་སྐྱེ་བདེ་བ་ཅན་དུ་སྐྱེ་བར་གྲུབ་
བོ༑ །འོད་མདོ་ལས། ཕྱོགས་བཅུ་ཚད་མ་མཆིས་པ་ནས་མཚམས་མེད་པ་དང་།
ཆོས་སྤངས་བགྱིས་པ་མ་གཏོགས་སེམས་ཅན་གང་དག་གིས་བདག་གི་མིང་ཐོས་
ཏེ་དགེ་བའི་རྩ་བ་སངས་རྒྱས་ཀྱི་ཞིང་དུ་ཡོངས་སུ་བསྔོ་བ་བགྱིས་ན་བདག་གི་
སངས་རྒྱས་ཀྱི་ཞིང་དེར་སྐྱེ་བར་གྱུར་ཅིག དེ་དག་འགུམ་པའི་དུས་ཀྱི་ཚེ་སངས་
རྒྱས་འཁོར་བཅས་མཐོང་སྟེ་དེ་དག་གི་ལས་ཀྱི་སྒྲིབ་པ་མ་ལུས་པ་ལྡོག་པར་གྱུར་
ཅིག་ཅེས་པའི་སྨོན་ལམ་དེ་གྲུབ་པ་ཡིན་པས། སྒྲིབ་པ་ཆེ་བ་དང་ཐེ་ཚོམ་ཡོད་ན་
ཞལ་མི་མཐོང་ལ་མཐོང་བ་དང་སྒྲིབ་པ་འདག་པ་ཡིན་ནོ། །རྫུས་སྐྱེས། མངལ་
སྐྱེས། དྲོད་གཤེར་སྐྱེས། སྒོང་སྐྱེས་ཏེ། སྐྱེ་གནས་བཞི་ཡི་མཆོག་ཏུ་གྱུར་པ་ནི་
རྫུས་སྐྱེས་ཡིན་ཏེ་རང་དང་ཕ་མ་ལ་གནོད་པ་མེད་པའི་ཕྱིར། རྫུས་སྐྱེས་ཀྱང་མང་
དུ་ཡོད་པ་ལས་པདྨའི་ནང་དུ་སྐྱེ་བ་མཆོག་ཡིན་པས། རིན་པོ་ཆེའི་མེ་ཏོག་པདྨའི་
སྙིང་པོ་ཟེའུ་འབྲུ་ལ་ཡིད་ཀྱིས་རྫུ་བ་ཙམ་གྱིས་རྫུས་ཏེ་སྐྱེ་བ་ལེན་པར་ཤོག་ཅིག །
བར་དོའི་སྐབས་སུ་མངལ་དུ་སྐྱེ་བ་ལེན་པའི་འདུན་པ་སྐྱེས་པ་དང་དེར་སྐྱེ་བ་ལྟར་
བདེ་བ་ཅན་དུ་པདྨའི་ནང་དུ་སྐྱེ་པའི་འདུན་པ་གཏད་པ་གལ་ཆེའོ། །
དེ་ཡང་མངལ་སྐྱེས་ལྟར་ཡིན་རིང་པོ་མི་དགོས་པས། སྐད་ཅིག་དེ་ཉིད་ལ་ལུས་
ཀྱི་ཁོ་ལག་ཡོངས་སུ་རྫོགས་ནས། མཚན་དང་དཔེ་བྱད་ལྡན་པའི་ལུས་མཆོག་

ཏེ་གཉིས་འཛིན་དོགས་པའི་ཐེ་ཚོམ་ཅན་གྱིས་རྒྱུ་བཞི་བསྒྲུབས་པའི་སྟོབས་ཀྱིས་
ཞིང་ཁམས་དེར་སྐྱེས་ཀྱང་། ཐེ་ཚོམ་གྱི་སྒྲིབ་པ་དེས་ལོ་གྲངས་ལྔ་བརྒྱའི་བར་དག་
ཏུ་མེ་ཏོག་པདྨའི་ནང་དེ་ལ་སྐྱེད་མོས་ཚལ་དང་གཞལ་མེད་ཁང་ཡིན་པར་བསམས་
ནས་བདེ་སྐྱིད་ལོངས་སྤྱོད་ཆེན་པོ་དང་ལྡན་པས་སྡུག་བསྔལ་རགས་པ་མེད་ཀྱང་།
འདི་ལ་རིན་པོ་ཆེའི་བཙོན་ཁང་ཡང་གསུངས་པས། ཕྱི་ནས་སངས་རྒྱས་ཀྱི་གསུང་
ནི་ཐོས་ན་ཡང་ལོ་དེ་སྙེད་དུ་མེ་ཏོག་གི་ཁ་ནི་མི་ཕྱེ་བས། སངས་རྒྱས་དང་བྱང་
ཆུབ་སེམས་དཔའ་རྣམས་ཀྱི་ཞལ་མཇལ་བ་དང་། ཆོས་རྒྱ་ཆེན་པོ་ཐོས་པ་དང་
དགེ་བའི་སྤྱོད་པ་རླབས་ཆེན་པོ་སྒྲུབ་པ་སོགས་ལ་ཤིན་ཏུ་འཕྱི་བའི་སྐྱོན་ཡོད་པས།
ཐེ་ཚོམ་མེད་པས་རྒྱུ་བཞི་བསྒྲུབས་ན་སྐྱོན་དེ་འདྲ་བདག་གཞན་རྣམས་ལ་འབྱུང་
མི་སྲིད་ཅིང་མི་འབྱུང་བར་ཤོག་ཅིག །སྐྱེས་མ་ཐག་ཏུ་མེ་ཏོག་པདྨའི་ཁ་ཕྱེས་ནས་
འོད་དཔག་མེད་ཀྱི་མཚན་དཔེའི་ཞལ་མཆོག་མཐོང་བར་ཤོག་ཅིག མདོ་ལས་
བཅོམ་ལྡན་འདས་ལ་བྱམས་པས། ཞིང་དེ་ན་སེམས་ཅན་ལ་ལ་པདྨའི་མངལ་ན་
འདུག་ལ་ལ་པདྨའི་སྟེང་ན་སྐྱིལ་ཀྲུང་བཅས་ཏེ་འདུག་པར་མཐོང་བ་དེ་དག་གི་རྒྱུ་
མཚན་ཅི་ཡིན་ཞུས་པས། བཅོམ་ལྡན་འདས་ཀྱིས་སྔ་མ་ནི་ཐེ་ཚོམ་དང་བཅས་པས་
དགེ་རྩ་བསྒྲུབས་ནས་སྨོན་ལམ་བཏབ་པ་དང་ཕྱི་མ་ནི་ཐེ་ཚོམ་མེད་པས་བསྒྲུབས་
པ་ཡིན་པ་སོགས་དཔེ་དོན་མང་པོ་གསུངས་སོ། །སྐྱོན་དེ་ཡང་རྒྱལ་བའི་བཀའ་
ལ་ཡིད་མ་ཆེས་པས་ཡིན་ཏེ་ཡིད་ཆེས་ཀྱི་དད་པ་ཅན་ལ་དེ་འདྲའི་སྐྱོན་མི་འབྱུང་
ངོ་༑ ༑དེས་ན་རྒྱལ་བའི་བཀའ་ལ་ཡིད་ཆེས་པར་ཤོག་ཅིག ཅེས་སྨོན་ལམ་ཡང་
བྱའོ། །སྤྱིར་སངས་རྒྱས་ཀྱི་བཀའ་ལ་དྲང་དོན་དང་ངེས་དོན་ཅན་གྱི་ཁྱད་པར་མང་

ཡང་འདི་ལྟ་བུ་ལ་དྲང་ངེས་སོགས་སུ་དཔྱད་ན། རྟོག་ཅིང་དཔྱོད་པའི་རྟོག་གེ་བ།།
དེ་ལ་དངོས་གྲུབ་རིང་བར་བཤད། །ཅེས་གསུངས་པའང་དེ་ཡིན་ནོ། །ནམ་མཁའ་
འདི་དངོས་པོར་གྱུར་པ་དང་ཉི་ཟླ་ཐང་ལ་ལྷུང་སྲིད་ཀྱང་། འོད་དཔག་མེད་ཀྱི་
སྨོན་ལམ་དང་སངས་རྒྱས་ཀྱི་བཀའ་ནི་ནམ་ཡང་བསླུ་བ་མི་སྲིད་ཅིང་སངས་རྒྱས་
ཀྱི་མཁྱེན་པའི་དོན་ལ་ཉན་རང་དགྲ་བཅོམ་པས་ཀྱང་ཤེས་པ་འཇུག་མི་ནུས་སོ། །
དེས་ན་རང་གིས་བདེ་བ་ཅན་དུ་སྐྱེ་མི་སྐྱེ་སོགས་མ་ཤེས་ཀྱང་སངས་རྒྱས་ཀྱིས་མི་
མཁྱེན་མི་སྲིད་པས་ཐམས་ཅད་མཁྱེན་པའི་ཡེ་ཤེས་དེ་བདེན་དཔང་དུ་བཞག་ནས་
བློ་ཡིད་གཉིས་སློངས་ལ་རྒྱུ་བཞི་སྒྲུབས་དང་། ཞི་བ་ལྷས། ཐུབ་པའི་བཀའ་ནི་
མི་བསླུ་བས། །འདི་ཡི་ཡོན་ཏན་ཕྱིས་མཐོང་འགྱུར། །ཞེས་གསུངས་པ་ལྟར་ཡིན་
ལ༑ སངས་རྒྱས་ཀྱིས་ཞིང་བཀོད་གསུངས་དུས་ཀུན་དགའ་བོས། བཅོམ་ལྡན་
འདས་བདག་ནི་དེ་ལ་དོགས་པའམ་ཡིད་གཉིས་སམ་ཐེ་ཚོམ་མ་མཆིས་ཏེ། བདག་
ནི་མ་འོངས་པའི་སེམས་ཅན་རྣམས་ཀྱི་དོགས་པ་དང་ཡིད་གཉིས་དང་ཐེ་ཚོམ་
བསལ་བའི་སླད་དུ་དེ་བཞིན་གཤེགས་པ་ལ་དོན་འདི་ཡོངས་སུ་ཞུའོ། །ཞེས་
གསུངས་པ་ལ་ཡིད་ཆེས་པར་བྱའོ། །སངས་རྒྱས་ཀྱི་མདུན་དུ་སླེབས་མ་ཐག་ཏུ་
ད་ལྟར་རྒྱུ་བཞི་བསྒྲུབས་པའི་བསོད་ནམས་ཀྱི་སྟོབས་དང་། སངས་རྒྱས་ཀྱིས་སྨོན་
ལམ་བཏབ་པའི་མཐུ་ལས་བྱུང་བའི་རྫུ་འཕྲུལ་གྱིས་ལག་པ་གཉིས་ཀྱི་མཐིལ་
ནས་ཅི་འདོད་པའི་མཆོད་པའི་སྤྲིན་གྱི་ཚོགས་བསམ་གྱིས་མི་ཁྱབ་པར་སྤྲོ་བར་
བྱས་ནས་སངས་རྒྱས་འཁོར་དང་བཅས་པ་མཆོད་པར་ཤོག་ཅིག ད་ལྟ་ཞིང་སྒྲུབ་
སྐབས་མཆོད་པ་བྱེད་པའི་ཚེ་ལག་སྟོང་མིན་པར་མཆོད་པ་གྱིས་དང་དེ་དུས་བསམ་

པ་ཙམ་གྱིས་ལག་ནས་མཆོད་པ་འབྱུང་བ་ཡིན་ནོ། །དེ་འདྲའི་རྫུ་འཕྲུལ་དང་བསོད་
ནམས་ཀྱི་མཐུས་ཞིང་ཁམས་གཞན་རྣམས་སུའང་སོང་ནས་བསོད་ནམས་རྒྱ་ཆེན་
པོ་བསགས་ཏེ་ནམ་ཞིག་ས་བརྒྱད་ཐོབ་པ་དེའི་ཚེ་དེ་བཞིན་གཤེགས་པ་དེའི་བསོད་
ནམས་བརྒྱ་ལས་གྲུབ་པའི་ཕྱག་གཡས་པ་གླང་པོ་ཆེའི་སྣ་ལྟར་བརྐྱངས་ནས་བདག་
གི་མགོ་ལ་བཞག་སྟེ། རིགས་ཀྱི་བུ་ཁྱོད་མ་འོངས་པའི་དུས་འདི་ཙམ་དང་ཡུལ་
འདི་ཞེས་བྱ་བ་ན་སངས་རྒྱུས་འདི་ཞེས་བྱ་བར་འགྱུར་རོ་ཞེས་བྱང་ཆུབ་མཆོག་གི་
ལུང་བསྟན་ཆེན་པོ་ཐོབ་པར་ཤོག་ཅིག ནམ་ཡང་ཟབ་པ་སྟོང་པ་ཉིད་དང་རྒྱ་ཆེ་
བ་སྤྱོད་པ་ཕར་ཕྱིན་དྲུག་སོགས་ཆོས་གྱི་རྣམ་གྲངས་མཐའ་ཡས་པ་ཐོས་ནས་རང་
རྒྱུད་སྨིན་ཅིང་གྲོལ་བར་ཤོག་ཅིག ད་ལྟ་འདི་ནས་ཀྱང་ཆོས་ཚིག་རེའང་ཉན་ནས་
དད་པ་སྐད་ཅིག་ཙམ་རེས་རྒྱུད་གྱོང་པོ་འདི་སྨོན་པ་དང་། ལོག་ལྟ་སོགས་ཉོན་
མོངས་རགས་པ་ཙམ་རེ་ལས་སེམས་རྒྱུད་འདི་གྲོལ་ཐབས་གྱིས་དང་དེ་དུ ས་ཆོས་
ཐོས་པ་དང་སེམས་རྒྱུད་སྨིན་ཅིང་གྲོལ་བ་དུས་མཉམ་དུ་འོང་ངོ༌། །གཞན་ཡང་
འཕགས་མཆོག་སྤྱན་རས་གཟིགས་དང་མཐུ་ཆེན་ཐོབ་པ་སྟེ། རྒྱལ་བའི་སྲས་
མཆོག་ཐུ་བོ་ཞེས་གཙོ་བོ་རྣམ་པ་གཉིས་ཀྱིས་ཀྱང་། བདག་རྒྱུད་དམ་པའི་ཆོས་
ཀྱིས་བྱིན་གྱིས་རླབས་ཞིང་ཐུགས་བརྩེ་བ་ཆེན་པོས་རྗེས་སུ་བཟུང་བར་ཤོག་ཅིག།
དེ་ན་གནས་བཞིན་དུ་ཞིང་ཁམས་གཞན་གྱི་སངས་རྒྱས་བྱང་སེམས་མང་པོ་མཇལ་
ཞིང་ཆོས་ཐོབ་པར་སྨོན་པ། ཉིན་རེ་བཞིན་ཏུ་ཡང་ཕྱོགས་བཅུའི་སངས་རྒྱས་དང་
བྱུང་ཆུབ་སེམས་དཔའ་དཔག་ཏུ་མེད་པ་རྣམས་སྨོན་ལམ་གྱི་དབང་གིས་འོད་
དཔག་མེད་པ་ལ་མཆོད་པ་དང་ཞིང་བདེ་བ་ཅན་དེ་ལ་བལྟ་བའི་ཕྱིར་འབྱོན་པའི་

ཚེ་ན། བདག་གིས་ཀྱང་དེ་དག་ཀུན་ལ་མཆོད་པས་བསྙེན་བཀུར་བྱ་ཞིང་། དམ་
པའི་ཆོས་ཀྱི་བདུད་རྩི་ཐོབ་པར་ཤོག་ཅིག མདོ་ལས། འདྲེན་པ་འོད་དཔག་མེད་
ཀྱི་སངས་རྒྱས་ལ། ཕྱག་བྱའི་ཕྱིར་ནི་ཕྱོགས་བཅུའི་སངས་རྒྱས་ཞིང་། །མཐའ་
ཡས་གང་གཱའི་ཀླུང་གི་བྱེ་སྙེད་ནས། །རྫོགས་པའི་བྱང་ཆུབ་སེམས་དཔའ་དེ་དག་
ལྷགས། །ཞེས་སོགས་སོ། །དག་པའི་ཞིང་ཁམས་གཞན་དུ་འགྲོ་བར་སྨོན་པ། ས་
དང་པོ་ཐོབ་པ་དང་སྐད་ཅིག་ལ་ཞིང་ཁམས་བརྒྱ་དང་སངས་རྒྱས་བརྒྱ་མཇལ་བ་
སོགས་ཀྱི་རྫུ་འཕྲུལ་ཐོགས་པ་མེད་པ་ཡོད་པ་ཡིན་པས་དེའི་སྟོབས་ཀྱིས་ཤར་
ཕྱོགས་མངོན་དགའི་ཞིང་དང༌། ལྷོ་ན་དཔལ་ལྡན་གྱི་ཞིང་དང་། བྱང་ན་ལས་རབ་
རྫོགས་པའི་ཞིང་དང་། དབུས་ཕྱོགས་སྟུག་པོ་བཀོད་དེ་རིགས་ལྔའི་ཞིང་དེ་དག་
རྣམས་སུ་སྔ་དྲོའི་དུས་ཀྱི་ཚེ་འགྲོ་ཞིང་དེ་དག་ན་བཞུགས་པ་ནི་རིམ་བཞིན་མི་
བསྐྱོད་པ་དང་། རིན་ཆེན་འབྱུང་ལྡན། དོན་ཡོད་གྲུབ་པ། རྣམ་པར་སྣང་མཛད་
ལ་སོགས་པའི་རིགས་ལྔའི་སངས་རྒྱས་དང་བྱང་སེམས་རྣམས་ལ། རྡོ་རྗེ་ཐེག་
པའི་དབང་དང་བྱིན་རླབས་སྡོམ་པ་སོགས་མདོ་སྔགས་ཀྱི་ལམ་མང་པོ་ཞུས་ཏེ་
གཏང་རག་ཏུ་མཆོད་པ་དུ་མས་མཆོད་པར་བྱས་ནས། དགོང་མོ་ཙམ་ན་རང་
གནས་བདེ་བ་ཅན་དེ་ཉིད་དུ་དཀའ་ཚེགས་ཅུང་ཟད་མེད་པས་སླེབ་པར་ཤོག་
ཅིག དེ་བཞིན་དུ་ལྷོ་ཕྱོགས་ན་རི་བོ་པོ་ཊ་ལ་དང་བྱང་ཤར་ལྕང་ལོ་ཅན་དང་ལྷོ་
ནུབ་རྔ་ཡབ་གླིང་ན་ཟངས་མདོག་དཔལ་གྱི་ར་བོ་དང་། ནུབ་ཕྱོགས་ཨོ་རྒྱན་
མཁའ་འགྲོའི་ཡུལ་ཏེ་འགྲོ་འདུལ་སྤྲུལ་སྐུའི་ཞིང་ཁམས་བྱེ་བ་ཕྲག་བརྒྱ་ན་བཞུགས་
པའི་སྤྱན་རས་གཟིགས་དང་རྗེ་བཙུན་སྒྲོལ་མ་དང༌། ཕྱག་ན་རྡོ་རྗེ་དང་པདྨ་འབྱུང་

གནས་ལ་སོགས་པའི་སྤྲུལ་སྐུ་བྱེ་བ་ཕྲག་བརྒྱ་རྣམས་མཇལ་ཞིང་། ཕྱི་ནང་གསང་
བའི་མཆོད་པ་རྒྱ་མཚོ་ལྟ་བུས་མཆོད་ཅིང་། མཚན་ཉིད་ཐེག་པའི་ཆོས་དང་རྡོ་རྗེ་
ཐེག་པའི་ཐུན་མོང་དང་ཐུན་མོང་མ་ཡིན་པའི་དབང་དང་གདམས་ངག་ཟབ་མོ་
ཞུས་ནས་མྱུར་དུ་རང་ཉིད་ཀྱི་གནས། བདེ་ཆེན་ཞིང་དེར་སངས་རྒྱས་ཀྱི་མཐུ་དང་
རང་གི་རྫུ་འཕྲུལ་གྱིས་ཐོགས་པ་མེད་པར་འགྲོ་བར་ཤོག་ཅིག །འདིའི་མདོ་མང་།
རྫུ་འཕྲུལ་སྟོབས་ཀྱིས་ཞིང་མང་སོང་ནས་ནི། །སངས་རྒྱས་བྱེ་བ་མང་ལ་མཆོད་
བྱས་ཏེ། །བདེ་བར་གཤེགས་ལ་མཆོད་པ་བྱས་ནས་ནི། །དྲོ་ཁར་བདེ་བ་ཅན་དུ་
སླར་ཡང་འོང་། །ཞེས་སོ། །སྤྲུལ་སྐུའི་ཞིང་དང་སྤྲུལ་སྐུ་ཁོ་ན་ལས་ལོངས་སྐུ་གཏན་
ནས་མི་མཇལ་བ་མིན་ཏེ་ས་དང་པོ་ནས་ལོངས་སྐུ་ཙམ་རེ་མཇལ་བ་སོགས་ཅི་
རིགས་ཡོད་དོ། །སངས་རྒྱས་ཀྱི་མཁྱེན་པས་ཉིན་མཚན་ལོ་ཟླ་སོགས་གདགས་
པ་མ་གཏོགས་བདེ་བ་ཅན་ན་ཉི་ཟླ་གཟའ་སྐར་ཉིན་མཚན་སོགས་ཀྱི་ཐ་སྙད་མེད་
ལ༑ འོན་ཀྱང་ཉིན་མཚན་མེད་པ་ན་མེ་ཏོག་འབྱེད་འཛུམ་དང་། བྱ་སྐད་སྒྲོག་མི་
སྒྲོག་སོགས་ཀྱིས་ཉིན་མཚན་ཕྱེ་བའང་ཡོད་མོད། འདིར་སྔ་དྲོ་ཕྱི་དྲོ་ལོ་དང་བསྐལ་
པ་སོགས་བགྲང་བ་ནི་སངས་རྒྱས་ཀྱི་མཁྱེན་པས་བཤད་ཅིང་ཞིང་འདི་ལྟ་བུའི་
ཉིན་མཚན་གྱི་ཆ་ནས་བགྲང་དགོས་ཀྱི་གཞན་དུ་ན་ཞིང་འདིའི་བསྐལ་པའི་ཡུན་
ལ་བདེ་བ་ཅན་གྱི་ཞག་གཅིག་ཏུ་རྩི་དགོས་པས་སོ། །མ་དག་པའི་ཞིང་གི་གདུལ་
བྱ་ལ་ལྟ་བར་སྨོན་པ། དེའི་ཚེ་ད་ལྟ་ཆོས་ཀྱི་འབྲེལ་བ་དང་དམ་སེལ་སོགས་མ་
སོང་ཞིང་ཤུལ་གྱི་ཉེ་དུ་གྲྭ་བ་སློབ་མ་སོགས་ལྷའི་མིག་རྣམ་པར་དག་པས་གསལ་
པོར་མཐོང་ནས། མི་མཐུན་ཕྱོགས་ལས་སྲུང་མཐུན་ཕྱོགས་ཀྱིས་སྐྱོབ་ཅིང་ཏིང་

ངེ་འཛིན་སོགས་ཀྱིས་རྒྱུད་བྱིན་གྱིས་རློབ་པར་བྱེད་ཅིང་། དེ་དག་འཆི་བའི་དུས་
ཀྱི་ཚེ་ཞིང་ཁམས་དེ་རུ་ཁྲིད་ནུས་པར་ཤོག་ཅིག །དེས་མཚོན་མ་དག་པའི་འགྲོ་
བ་ཀུན་ལ་ཕན་པར་སྨོན་པའང་ཡིན་ཏེ། བཟང་སྤྱོད་ལས། དེར་ཡང་བདག་གིས་
ལུང་བསྟན་རབ་ཐོབ་ནས། སོགས་དང་འོག་ཏུའང་འབྱུང་ངོ༌། །འཕགས་མཆོག་
ཀླུ་སྒྲུབ་དང་། ས་ཆེན་ཀུན་དགའ་སྙིང་པོ་སོགས་རྒྱ་བོད་གསར་རྙིང་གི་མཁས་
གྲུབ་མང་པོ་ད་ལྟ་བདེ་བ་ཅན་ན་བཞུགས་ཡོད་པར་གསུངས་པས་རང་ཅག་རྣམས་
ཀྱང་དེ་དག་གི་རྗེས་སུ་འགྲོ་བ་ལ་བརྩོན་དགོས་སོ། །བསྐལ་པ་བཟང་པོ་འདིའི་
བསྐལ་པ་ཆེན་པོ་གཅིག་གི་ཡུན་ཚད་དེ། བདེ་བ་ཅན་གྱི་ཞག་གཅིག་ཏུ་བརྩི་བ་
ཡིན། དེས་བགྲངས་པའི་བསྐལ་པ་གྲངས་མེད་དཔག་ཏུ་མེད་པ་ལ་འཆི་བའི་སྒྲ་
ཙམ་ཡང་མེད་པར་དུས་རྟག་ཏུ་ཞིང་ཁམས་དེ་ན་སྐྱེ་བ་བཟང་པོ་འཛིན་ཅིང་གནས་
པར་ཤོག་ཅིག སྨོན་ལམ་གྱི་དབང་གིས་འཆི་འཕོ་སྟོན་པ་ནི་མ་གཏོགས་སོ། །
མ་འོངས་སངས་རྒྱས་བྱམས་པ་མགོན་པོ་ནས་བཟུང་སྟེ་སངས་རྒྱས་མོས་པའི་བར་
གྱི་བསྐལ་པ་བཟང་པོ་འདིའི་འདྲེན་མཆོག་སངས་རྒྱས་སྟོང་ལ་སོགས་པ་རྣམས་
མི་མཇེད་འཇིག་རྟེན་གྱི་ཁམས་འདི་ན་ནམ་འབྱོན་པའི་ཚེ། རང་ཡང་རྫུ་འཕྲུལ་
སྟོབས་ཀྱིས་འདིར་འོངས་ནས་སངས་རྒྱས་དེ་དག་ལ་མཆོད་ཅིང་དམ་པའི་ཆོས་
ཀྱི་འཁོར་ལོ་བསྐོར་བ་རྣམས་ཉན་ནས་སླར་ཡང་བདེ་བ་ཆེན་པོའི་ཞིང་ཁམས་སུ་
ཐོགས་པ་མེད་པའི་རྫུ་འཕྲུལ་གྱིས་འགྲོ་བར་ཤོག་ཅིག་ཅེས་སོ། །འདི་ཡན་ཆད་
ལ་མདོ་ལུང་འདྲེན་རྒྱུ་མང་ཡང་བཞག་གོ། །
དེ་ལྟར་རྒྱུ་ཚོགས་བསགས་ལ་བརྟེན་ནས་རྐྱེན་སྨོན་ལམ་འདེབས་པ་འདི་ལ་

ད་ལྟ་ནས་འབད་དགོས། སང་ཤི་བའི་དུས་སུ་བླ་མ་ཞིག་ལ་རེ་བླ་མ་དེས་ཀྱང་
འོད་དཔག་མེད་ལ་རེ་ལྟོས་བཅས་ཏེ་བདེ་བ་ཅན་དུ་འཕེན་ཨེ་ཐུབ་བལྟ་རྒྱུ་ལས་
ཐབས་གཞན་མེད་ཀྱང་། དེ་དུས་ཤིན་ཏུ་དཀའ་བ་ཡིན། ཨོ་རྒྱན་རིན་པོ་ཆེས།
བེམ་རིག་མ་བྲལ་ཆོས་ལ་ནན་ཏན་གྱིས། །མཚན་བྱང་མགོ་ལ་དབང་སྐུར་བྱེད་
ཙ་འཕྱིས། །རྣམ་ཤེས་བར་དོར་ཁྱི་གླེན་བཞིན་དུ་འཁྱམས། །མཐོ་རིས་འདྲེན་
དུས་དེ་ལ་དཀའ་ལས་ཡོད། །ཅེས་སོ། །སྤྱིར་བསྐལ་པ་བཟང་ངན་ལས་སྨོན་ལམ་
འགྲུབ་མི་འགྲུབ་བཤད་པ་ཡོད་ཀྱང་། སྨོན་ལམ་འགྲུབ་བྱེད་ཀྱི་རྒྱུ་ནི་བསོད་ནམས་
ཀྱི་ཚོགས་བསགས་པ་ལ་ལྟོས་པ་ཡིན་པས་བསོད་ནམས་ཅན་གྱི་གང་ཟག་གིས་
འདོད་དོན་སྨོན་པ་ཐམས་ཅད་འགྲུབ་པ་ཡིན་ཏེ། བསོད་ནམས་ལྡན་པའི་མི་ཡིས་
བསམ་པ་རྣམས་ཀྱང་འགྲུབ། ཅེས་གསུངས་སོ། །ཁྱད་པར་དུ་བདེ་བ་ཅན་དུ་སྐྱེ་
བའི་སྨོན་ལམ་འདེབས་པ་འདི་ནི་རང་གི་མོས་འདུན་དང་འོད་དཔག་མེད་ཀྱིས་
སྨོན་ལམ་མང་པོ་བཏབ་པ་དེ་ད་ལྟ་མངོན་དུ་མཛད་པའི་མཐུ་གཉིས་ཀ་བསྡོངས་
ན་ཤིན་ཏུའང་འགྲུབ་སླ་བ་ཡིན་ནོ། །ཟག་བཅས་ཀྱི་དགེ་བ་ཕྲན་བུ་རེ་ཡོད་ན་སྨོན་
ལམ་ལོག་པར་བཏབ་པའང་འགྲུབ་སླ་བ་ཡིན་ཏེ་སྔོན་གཞོན་ནུ་སྟོང་ཐུབ་ཅེས་བྱ་
བ་དེ་དམག་ཆང་པོས་བསད་པའི་ཚེ་འཆི་ཁ་སྨོན་ལམ་ལོག་པར་བཏབ་པ་འཕགས་
པ་ཤཱ་རིའི་བུ་ལ་བསོད་སྙོམས་ཕུལ་བའི་དགེ་བའི་སྟོབས་ཀྱིས་གྲུབ་ནས་གནོད་
སྦྱིན་འབྲོག་གནས་ནག་པོར་གྱུར་བ་དང་། མཁན་སློབ་ཆོས་གསུམ་གྱིས་སྔོན་
སློབ་པ་ལམ་གྱི་དུས་སུ་མཆོད་རྟེན་བྱ་རུང་ཁ་ཤོར་བཞེངས་ཚེ་གླང་ས་སྐྱེལ་བ་
ཞིག་ཡོད་པས་སྨོན་ལམ་ལོག་པར་བཏབ་ནས་རྒྱལ་པོ་གླང་དར་དུ་སྐྱེས་པ་དང་།

ཁྱིམ་བདག་སྡེ་བ་ཞེས་བྱ་བ་ལ་སྤུན་ཡ་དགྲ་བཅོམ་ཉེར་སྡེ་ཞེས་བྱ་བ་ཡོད་ལ།
དགྲ་བཅོམ་དེ་ཁྱིམ་པ་ཡིན་ཚེ་སྡེ་བའི་ཆུང་མ་ལ་ལོག་གཡེམ་བྱས་པས། སྡེ་བས་
དེའི་འཁོན་དང་བུད་མེད་ཀྱི་གཡེན་བྱས་པས་རྔོན་པ་ཞིག་ལ་གསེར་ཊཾ་ལྔ་བརྒྱ་
བྱིན་ཏེ་དགྲ་བཅོམ་པ་དེ་གསོད་བཅུག་པ་ལ། རྔོན་པ་དེས་མ་ཕོད་ནས་སྡེ་པ་ཁོ་
རང་ལ་དུག་མདས་བརྒྱབས་སོ། །སྡེ་པ་འཆི་ཁ་བསམ་པར་བདག་བསད་པ་ནི་
ཉེར་སྡེའི་ཐབས་ཀྱིས་ཡིན་པས་བདག་ཤི་ནས་ཁོ་གསོད་པར་ཤོག་ཅིག །ཅེས་
སྨོན་ལམ་ལོག་པར་བཏབ་བོ། །དེ་ཉེར་སྡེའི་གནས་ཁང་གི་སྒོ་ཞབས་སུ་སྦྲུལ་དུ་
སྐྱེས། སྒོ་ཕྱེས་ཚེ་ཤི ཡང་སྒོ་ཐོག་ཏུ་སྐྱེས་ཀྱང་ཡང་ཤི ཡང་ཁྲི་ཞབས་སུ་སྐྱེས་
ཀྱང་ཁྲི་རྐང་གིས་བསད་དོ། །ཡང་སྟེང་གི་སྤང་ལེབ་བར་དུ་སྐྱེས་ནས་ཉེར་སྡེ་
བསམ་གཏན་ལ་མཉམ་པར་བཞག་ཚེ་ལུས་ཐོག་ལྷུང་པས་དགྲ་བཅོམ་ཉེར་སྡེའི་
སྐུ་ལུས་དུམ་བུ་བརྒྱུར་ཞིག་ནས་འདས་པ་ཡིན་ནོ། །བན་རྒན་ཉམ་ཆུང་ཀུན་གྱིས་
བརྙས་བཅོས་བྱེད་པ་ཞིག་ཡོད་པས་མགོན་པོ་ཚོགས་བདག་གི་བསྙེན་པ་དུང་ཕྱུར་
བདུན་བཏོན་ནས་ཁོ་བོ་ཚེ་འདི་ལ་ཐམས་ཅད་ཀྱིས་བརྙས་འདུག་ཀྱང་སྐྱེ་བ་ཕྱི་མ་
ཐམས་ཅད་དབང་དུ་སྡུད་པའི་སྐྱེ་བ་ལེན་པར་ཤོག་ཅིག་ཅེས་འཆི་ཁ་སྨོན་ལམ་ལོག་
པར་བཏབ་པས་ཉག་མགོན་པོ་རྣམ་རྒྱལ་དུ་སྐྱེས་བ་རྡོ་གྲུབ་ཆེན་གྱིས་གསུངས།
ཤར་ཕྱོགས་སུ་དཔོན་ཝ་རྡོར་ཞེས་བྱ་བ་དང་སྒོ་མང་འཇམ་དབྱངས་བཞད་པ་
གཉིས་དགྲར་གྱུར་ནས་ལོ་མང་བར་བརྩད་ཀྱང་ཝ་རྡོ་མ་ཐུབ། ཝ་རྡོར་ཤི་བ་དང་
བུ་ལོང་བ་ཝ་ལོང་ཞེས་བྱ་བ་ཞིག་ཡོད་པ་དང་བརྩད་པས་ཝ་ལོང་ཕམ་ནས། ཝ་
ལོང་གིས་མ་ཎི་དུང་ཕྱུར་གཉིས་བཏོན་ནས་འཆི་ཁ་སྨོན་ལམ་ལོག་པར་བཏབ་

པས་འདྲེ་རྒོད་གདུག་པ་ཅན་དུ་སྐྱེས་ཏེ་སྒོ་མང་ལ་གནོད་སྐྱེལ་བ་སོགས་ཡོད་སྐད།
དེ་འདྲ་ཤིན་ཏུ་མང་པས་དགེ་བ་སྣ་རེ་འགྲུབ་པ་ཡང་སྨོན་ལམ་བཟང་པོ་བཏབ་
པས་ཡང་དག་པར་བསྔོ་དགོས་ལོག་པར་བསྔོ་མི་རུང་ངོ་། །དེས་ན་བདེ་སྨོན་འདི་
ནི་རྒྱུ་བསྒྲུབ་སླ་ཞིང་འབྲས་བུ་མཆོག་འགྲུབ་པའི་ཉེ་ལམ་རྨད་དུ་བྱུང་བ་ཡིན་པས།
ད་ལྟའི་གང་ཟག་རྣམས་ཀྱང་རྒྱུ་བཞི་པོ་འདི་ཙམ་སྒྲུབ་ནུས་ལ། དེ་བསྒྲུབས་ན་སུ་
ཡང་བདེ་བ་ཅན་དུ་སྐྱེ་བ་ལ་དཀའ་བ་མེད། དེར་སྐྱེས་ནས་ཇི་ལྟར་སྡུག་ཀྱང་ལས་
ཀྱི་དབང་གིས་ངན་སོང་དུ་ལྡོག་དགོས་པ་སོགས་ནི་མི་སྲིད་དེ་སངས་རྒྱས་ཀྱི་སྨོན་
ལམ་མཐུ་བཙན་པ་ཡོད་ཅིང་མཐར་ནི་སངས་རྒྱས་ཐོབ་པ་ལས་གཞན་དུ་མི་ལྡོག་
གོ །དེས་ན་འདི་ལ་རྟོག་གེ་མི་མཛད་པར་ཞུའོ། །
། གཞན་གྱི་རྗེས་འབྲང་ཐེ་ཚོམ་ཅན་དང་དད་པ་ཅན་གྱི་ཚོགས་བཅག་ཉེན་ཆེ།
སྤྲུལ་སྐུའི་ཞིང་ལའང་སྙིགས་མ་ལྔ་དར་ཞིང་ཧ་ཅང་སྣོད་བཅུད་རྒུད་ཆེས་པའི་ཞིང་
ལྟ་བུ་ལ་ནི་སྐྱེ་སླ་ཡང་ལས་ཀྱི་ས་པ་ཅན་ཡིན་པས་ཉམས་སླ་བ་ཡིན། སྤྲུལ་པའི་
ཞིང་དག་པ་ལ་ལ་ནི་བྱང་ཆུབ་སེམས་དཔའ་ཆེན་པོ་ཤ་སྟག་གིས་གང་བ་སོགས་
སྣོད་བཅུད་ཧ་ཅང་འབྱོར་ཆེས་པས་ས་ཐོབ་འདྲ་མ་གཏོགས་སྐྱེ་དཀའ་བ་ཡིན།
བདེ་བ་ཅན་ལ་ནི་རྒྱུ་བཞི་བསྒྲུབས་པའི་ཚོགས་བསགས་དང་འོད་དཔག་མེད་ཀྱི་
སྨོན་ལམ་ཁོ་ནའི་སྟོབས་ལས་སྐྱེ་སླ་བར་གསུངས་སོ། །གང་ལ་མོས་པ་ཡོད་པ་དེ་
འགྲུབ་སླ་བ་ཡིན་པས། འདིའི་གང་ཟག་རྣམས་ནི་བདེ་བ་ཅན་ལ་མོས་པ་ཆེ་བ་
ཡིན་ཏེ་ཐ་ན་ཁྱིམ་པ་རྣམས་ཀྱི་ཁ་སྨོན་ལའང་ཁྱོད་བདེ་བ་ཅན་དུ་སྐྱེས་ཞེས་ཕན་

ཚུན་རྟེན་འབྲེལ་བཟང་པོ་བརྗོད་པ་ཡིན་ནོ། །དེའང་སངས་རྒྱས་ཀྱི་མཐུ་ཡིན་ཏེ།
སྤྱོད་འཇུག་ལས། ཇི་ལྟར་མཚན་མོ་མུན་ནག་སྤྲིན་རུམ་ན། །གློག་འགྱུ་སྐད་ཅིག་
རབ་སྣང་སྟོན་པ་ལྟར། །དེ་བཞིན་སངས་རྒྱས་མཐུ་ཡིས་བརྒྱ་ལམ་ན། །འཇིག་
རྟེན་བསོད་ནམས་བློ་གྲོས་ཐེངས་འགའ་འབྱུང་། །ཞེས་སོ། །དེས་ན་མ་ཎི་ཚིག་
གཅིག་བཏོན་པའི་དགེ་བ་དེ་ཡང་རང་གཞན་ཐམས་ཅད་བདེ་བ་ཅན་དུ་སྐྱེ་བར་
གྱུར་ཅིག་ཅེས་སྨོན་ལམ་རེ་དང་སྦྲགས་ནས་བྱའོ། །བཟང་སྤྱོད་སྨོན་ལམ་དུའང་
མོས་སྤྱོད་ནས་སངས་རྒྱས་ཀྱི་བར་གྱི་ཉམས་ལེན་རྣམས་ལས་དང་པོ་བས་ཀྱང་
སྐྱེས་ནས་སྨོན་ལམ་ཐམས་ཅད་མངོན་དུ་མཛད་པར་སྨོན་པ་བཞིན་ནོ། ། ་
། ཞིང་ཁམས་ཀྱི་བཀོད་པ་ཡིད་ལ་བྱས་ཏེ་སྨོན་པ་ལ་སྤྱིར་བཤད་པ་ནི། སྔོན་
སངས་རྒྱས་འཇིག་རྟེན་དབང་ཕྱུག་རྒྱལ་པོས་དགེ་སློང་ཆོས་ཀྱི་འབྱུང་གནས་ལ་
སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲུག་བརྒྱད་ཅུ་རྩ་གཅིག་གི་སངས་རྒྱས་ཀྱི་
ཞིང་ཁམས་ཀུན་གྱི་ཡོན་ཏན་གྱི་རྒྱན་བཀོད་པ་ཐམས་ཅད་ལོ་བྱེ་བ་གཅིག་ལ་
གསུངས་པ་དགེ་སློང་དེས་ཀྱང་ཡིད་ལ་བཟུང་སྟེ་བསྐལ་པ་ལྔའི་བར་དུ་བསམས་
ཕུན་སུམ་ཚོགས་ཤིང་ཁྱད་པར་དུ་འཕགས་པ་བླ་ན་མེད་པ་ཞིག་བཟུང་ནས་སྨོན་

བསྐལ་བར་བརྗོད་ཀྱང་ཟད་མི་ཤེས་གསུངས། འདིར་སྤྲོ་བ་སྐྱེ་བ་དང་ཚོགས་
བསགས་པའི་ཕྱིར་ཅུང་ཟད་ཙམ་བརྗོད་པ་ཡིན་ནོ། །ས་གཞིའི་ཡོན་ཏན་ནི། རིན་
ཆེན་དུ་མ་ལས་གྲུབ་པའི་ས་གཞི་མཐོ་དམན་སོགས་མེད་པས་ཁོད་སྙོམས་པ་
གཞོན་ནུ་མའི་ལག་མཐིལ་ལྟར་དང་། གང་དུ་བལྟས་ཀྱང་མངོན་མཐའ་མེད་པས་
ཁྱོན་ཤིན་ཏུ་ཡངས་ཤིང་ཚད་མེད་པས་རྒྱུ་ཆེ་བ། དྲི་མ་མེད་པས་གསལ་ཞིང་རིན་
པོ་ཆེའི་རང་འོད་དང་སངས་རྒྱས་ཀྱི་སྐུའི་འོད་ཕོག་པ་སོགས་ཀྱིས་འོད་ཟེར་རབ་
ཏུ་འབར་བ་དང་། རྡོ་ལྟར་སྲ་མཁྲེག་མ་ཡིན་པས་མར་མནན་ན་སོར་བཞི་རེའི་
ཚད་དུ་ནེམ་ཞིང་ཡར་བཏེགས་ན་དེ་སྙེད་ཀྱིས་སྤུར་བར་བྱེད་པ། རྐང་པས་རེག་
པ་ཙམ་གྱིས་བདེ་བ་ཚད་མེད་པ་སྐྱེད་པ། དར་གྱི་འབོལ་གདན་ལྟར་རེག་བྱ་འཇམ་
པ༑ ལྕི་འཐུག་གི་རྣམ་པ་མེད་པས་ཡངས་པའི་ཞིང་དེར་སྐྱེ་བར་ཤོག་ཅིག །ད་ལྟ་
རང་ཅག་ཡོད་པའི་ཞིང་མ་དག་པ་འདིའི་སྣོད་བཅུད་ལ་རྩུབ་རགས་སྡུག་བསྔལ་
གྱི་རང་བཞིན་དུ་བསམས་ནས་སྐྱོ་བ་སྐྱེད། བདེ་བ་ཅན་ལ་ཞི་བདེའི་ཡོན་ཏན་གྱི་
རང་བཞིན་དུ་བསམས་ནས་དགའ་སྒྲོ་དང་འདུན་པ་ཤུགས་དྲག་པོ་བསྐྱེད་དེ་སྨོན་
ལམ་འདི་རྣམས་འདེབས་པ་གནད་ཆེའོ། །ཤིང་གི་ཡོན་ཏན་ནི། རིན་པོ་ཆེའི་ཤིང་
ལྗོན་པ་རེ་རེ་ལང་ཁ་དོག་དུ་མ་དང་། རེ་རེ་ཡང་རྩ་བ་གསེར། སྡོང་པོ་དངུལ། མལ་
ག་བེཌཱུར། ལོ་མ་ཤེལ། འདབ་མ་སྒྲུག མེ་ཏོག་མུ་ཏིག་དམར་པོ། འབྲས་བུ་རྡོའི་
སྙིང་པོ་ལས་གྲུབ་པ་སྟེ་སྣ་བདུན་ལས་བྱས་པ་དང་། ལ་ལ་ནི་སྣ་རེ་རེ་ལས་བྱས་
པ་དང་གཉིས་དང་གསུམ་སོགས་སོ་སོར་མི་འདྲ་བས་བྱས་པ་ཡོད་ལ། ཤིང་དེ་
ཡང་འོད་དཔག་མེད་ཀྱི་བསོད་ནམས་དང་། རང་གི་བསོད་ནམས་བསགས་པའི་

དབང་འབྲས་ལས་བློས་ཅི་དཔག་གི་འདོད་རྒུ་ཐམས་ཅད་བསམ་པ་ལྟར་དུ་འབྱུང་
བའི་ཤིང་སྟེ། ཤིང་དེའི་མཐའ་ན་ཏཱ་ལའི་ཕྲེང་བ་མང་པོས་བསྐོར་བ། ལོ་མ་རྣམས་
ཅོད་པན་སོགས་རིན་པོ་ཆེའི་རྒྱན་སྣ་ཚོགས་དང་དར་ཟབ་དང་འབྲས་བུ་སྣ་ཚོགས་
དང་རིན་པོ་ཆེའི་དྲ་བ་མང་པོས་བརྒྱན་པ། དེའི་སྟེང་ན་ངན་སོང་གི་དུད་འགྲོ་མ་
ཡིན་པའི་སངས་རྒྱས་ཀྱི་སྤྲུལ་བའི་བྱ་རིགས་སྣ་ཚོགས་པ་ནི་ཀ་ལ་པིང་ཀ་དང་ཁུ་
བྱུག་དང་། ནེ་ཙོ་ལ་སོགས་པ་དུང་གི་མདོག་ལྟར་དཀར་བ་གཡུ་ཡི་མདོག་ལྟར་
སྔོ་བ། བྱུ་རུའི་མདོག་ལྟར་དམར་བ་སོགས་མདོག་དབྱིབས་མི་འདྲ་བ་སྣ་ཚོགས་
པ་མཐོང་བ་ཙམ་གྱིས་ཡིད་འཕྲོག་པའི་མཛེས་པ་པི་ཝཾ་སྦྲེང་བ་ལྟར་སྐད་སྙན་པའི་
སྒྲས་ཟབ་པ་དང་རྒྱ་ཆེ་བའི་ཆོས་ཀྱི་སྒྲ་དང་། དཀོན་མཆོག་གསུམ་གྱི་ཡོན་ཏན་
སོགས་སྒྲ་རྣམ་པ་སྣ་ཚོགས་པ་སྒྲོགས་པས་སེམས་ཀྱི་འཁྲུལ་རྟོག་སྐད་ཅིག་ལ་ཞི་
བས་བདེ་ཉམས་ཚད་མེད་པ་སྐྱེད་པ་སོགས་ངོ་མཚར་ཆེན་པོའི་ཞིང་དེར་སྐྱེ་བར་
ཤོག་ཅིག ཆུ་དང་པདྨོ་དག་གི་ཡོན་ཏན་ནི། ལྷའི་ཤིང་ཏ་མ་ལ་དང་། ཨ་ག་རུ་
དང་། རྒྱ་སྤོས་དང་། ཙནྡན་སྦྲུལ་སྙིང་སོགས་སྤོས་ཤིང་རྩ་བ་ཆུ་ལ་བྱིང་བས་དྲི་
ཞིམ་པོའི་ཆུ་ཀླུང་ཆེན་པོ་རྣམས་ཀྱང་གསེར་གྱི་བྱེ་མ་བརྡལ་བས་འདམས་སྙོག་
དང་བྲལ་བ། སྒྲ་མེད་ཅིང་དལ་གྱིས་འབབ་པ། ངོ་བོ་བསིལ་བ༡ །རོ་ཞིམ་པ།༢
རྣམ་པར་ཡང་བ༣ །རེག་བྱ་འཇམ་པ༤ །དྲི་མ་མེད་པ་༥མདོག་དྭངས་པ༦ །འཐུང་
ན་ལྟོ་ལ་བདེ་བ༧ །མགྲིན་པ་ལའང་མི་གནོད་པའི་རབྱེད་ལས་དང་ལྡན་པ་སྟེ།
ཡན་ལག་བརྒྱད་ལྡན་གྱི་ཆུ་མང་པོ་ལ་མེ་ཏོག་སྣ་ཚོགས་ཀྱིས་ཁེབས་པ། མཚམས་
མཚམས་རྣམས་སུ་བྱ་ངང་པ་དང་དུར་པ་དང་། ཁྲུང་ཁྲུང་ལ་སོགས་པས་རོལ་རྩེད་

བྱེད་པ། ཆུ་དེ་དག་གཏིང་ཟབ་ལ་དཔག་ཚད་བརྒྱ་ནས་སྟོང་གི་བར་དག་ཀྱང་ཡོད་
དོ༑ ༑དེ་བཞིན་ཏུ་བདུད་རྩིའི་རང་བཞིན་གྱི་ཁྲུས་ཀྱི་རྫིང་བུ་རྣམས་ཀྱང་རིན་ཆེན་
སྣ་བདུན་གྱི་ཐེམ་སྐས་དང་མུ་ཏིག་དམར་པོ་སོགས་ཀྱི་ཕ་གུས་བསྐོར་བ་ནང་དུ་
འཇུག་བདེ་བ། ཁྲུས་ལན་རེ་བྱས་ན་ཏིང་ངེ་འཛིན་ཁྱད་པར་ཅན་རྒྱུད་ལ་སྐྱེ་བ། །
དེ་དག་གི་ཕྱི་རོལ་ཁོ་ར་ཁོར་ཡུག་དག་ན་ལྷའི་མེ་ཏོག་ཨུཏྤལ་དང་། པདྨ་དང་།
ཀུ་མུ་ཏ་དང་། པདྨ་དཀར་པོ་ལ་སོགས་པ་དྲི་ཞིམ་པོའི་འབྲས་བུ་དང་ལྡན་པས་
ཟེར་དཔག་ཏུ་མེད་པ་འཕྲོ་ཞིང་། འོད་ཟེར་རེ་རེའི་རྩེ་མོ་ལ་སྤྲུལ་པའི་སངས་རྒྱས་
གྲངས་མེད་པས་བརྒྱན་པ་དེ་དག་སངས་རྒྱས་མི་བཞུགས་པའི་ཞིང་གཞན་དུ་
བྱོན་ནས་འགྲོ་བའི་དོན་མཛད་པ་སྟོན་པ་སོགས། ཤིན་ཏུ་ཡ་མཚན་ཆེན་པོའི་
ལྟད་མོ་དང་ལྡན་པའི་ཞིང་དེར་སྐྱེ་བར་ཤོག་ཅིག །དེ་ནི་སྣོད་ཀྱི་ཡོན་ཏན་མདོར་
བསྡུས་པ་ཡིན། བཅུད་ཀྱི་ཡོན་ཏན་ནི། ཞིང་དེ་ན་མི་ཁོམས་པ་བརྒྱད་ཅེས་བྱ་བ་
དང་། ངན་སོང་གསུམ་ཞེས་པའི་སྒྲ་ཙམ་ཡང་རྣ་ལམ་དུ་མི་གྲགས་ན་དེའི་སྡུག་
བསྔལ་མྱོང་བ་ཕར་ཞོག་གོ འདོད་ཆགས་སོགས་ཉོན་མོངས་པ་དུག་ལྔ་དང་དུག་
གསུམ་ཞེས་ཀྱང་མེད་ལ་དེས་བསླངས་པའི་སྲོག་གཅོད་པ་སོགས་ཀྱི་ལས་ཀྱང་
མེད་དོ། །རྒྱུ་ཀུན་འབྱུང་ལས་ཉོན་དེ་དག་གིས་བསྐྱེད་པའི་འབྲས་བུ་སྡུག་བསྔལ་
གྱི་བྱེ་བྲག་ནད་འདུ་བ་བཞི་དང་ཕོ་གདོན་མོ་གདོན་སྟོང་ཕྲག་བརྒྱད་ཅུ་དང་རྐུ་
འཕྲོག་བྱེད་པའི་དགྲུ་དང་། རྒྱུ་ཟས་ཀྱིས་དབུལ་ཞིང་ཕོངས་པས་ཕན་ཚུན་འཐབ་
རྩོད་དང་གསོད་གཅོད་ལ་སོགས་པ་ཚོར་བ་སྡུག་བསྔལ་ཐམས་ཅད་ཀྱི་སྒྲ་ཙམ་

ཡང་ཞིང་དེར་ཐོས་མ་མྱོང་ན་དངོས་སུ་འབྱུང་བ་ཕར་ཞོག དེ་འདྲ་བའི་བདེ་བ་
ཆེན་པོའི་ཞིང་དེར་སྐྱེ་བར་ཤོག་ཅིག ཞིང་དེ་ན་ལས་ངན་པས་འཕངས་པའི་ཐ་
མལ་གྱི་བུད་མེད་ཅེས་པའི་མིང་ཙམ་མེད་ཅིང་། དེས་ན་མོའི་མངལ་གྱི་མི་གཙང་
བ་ནས་སྐྱེ་བའང་མེད། དེ་ན་སྐྱེ་ཚད་ཀུན་ཀྱང་མེ་ཏོག་པདྨའི་སྦུབས་ནས་རྫུས་
ཏེ་འཁྲུངས་ཤིང་ཐམས་ཅད་ཀྱི་སྐུ་ལུས་ལ་ཆེ་ཆུང་དང་མཛེས་མི་མཛེས་སོགས་
ཁྱད་པར་མེད་ཅིང་གསེར་གྱི་ཁ་དོག་དང་ལྡན་པ། དབུ་ལ་གཙུག་ཏོར་ལ་སོགས་
པ་མཚན་བཟང་དཔེ་བྱད་མང་པོས་བརྒྱན་པ་དང༌། རྫུ་འཕྲུལ་གྱི་མངོན་ཤེས་དང་།
ལྷའི་མིག་དང་། ལྷའི་རྣ་བ་དང་། སྔོན་གྱི་གནས་རྗེས་སུ་དྲན་པ་དང་། གཞན་
སེམས་ཤེས་པའི་མངོན་ཤེས་ཏེ་མངོན་ཤེས་ལྔ་དང་ལྡན་པའི་སྟོབས་ཀྱིས་ཞིང་
ཁམས་བྱེ་བ་ཁྲག་ཁྲིག་རྣམས་སྐད་ཅིག་ཡུད་ཙམ་རེ་ལ་བགྲོད་ནུས་པ་དང་། དེ་
ཐམས་ཅད་མཐོང་བ་དང་། དེ་དག་ན་ཡོད་པའི་སྒྲ་ཕྲ་རགས་ཐམས་ཅད་ཐོས་པ་
དང་། དེ་དག་ན་ཡོད་པའི་སེམས་ཅན་རྣམས་ཀྱི་སེམས་རྒྱུད་ཤེས་པ་ལ་སོགས་
པའོ། །ཤའི་སྤྱན་དང་། ལྷའི་སྤྱན་དང་། ཤེས་རབ་ཀྱི་སྤུན་དང་། ཆོས་ཀྱི་སྤུན་
མངའ་བ་དང་། སངས་རྒྱས་ཀྱི་སྤུན་ཡང་རྗེས་མཐུན་པ་ཡོད་པས་དེ་ལྟར་སྤྱན་ལྔ་
པོ་ཡང་ཀུན་ལ་མངའ་བ་དང་། གཞན་ཡང་བདག་དང་གཞན་གྱི་འདུ་ཤེས་མེད་
ཅིང་སེམས་ཅན་ཐམས་ཅད་ལ་བྱམས་དང་སྙིང་རྗེའི་ཐུགས་དང་ལྡན་པ། གཟུངས་
དང་སྤོབས་པ་ལ་སོགས་པའི་ཤེས་རབ་རྒྱ་མཚོ་དང་འདྲ་བ། བསམ་གཏན་ལ་
དབང་ཐོབ་པས་བློ་རི་རབ་དང་མཚུངས་པ་སོགས་ཡོན་ཏན་དཔག་ཏུ་མེད་པས་
རྒྱུད་ཡོངས་སུ་གང་བ་དང་ལྡན་པའི་ཞིང་དེར་སྐྱེ་བར་ཤོག་ཅིག སྤུན་ལྔའི་ཡོན་

ཀྱིས་བཟོས་པ་མིན་པའི་རང་བྱུང་དུ་རིན་ཆེན་སྣ་ཚོགས་ལས་བྱས་པའི་གཞུལ་
ཡས་ཁང་བ་གམ་བརྒྱ་སྟོང་བརྩེགས་པས་བརྒྱན་པ་ཡོད་ཅིང་། གོས་རྒྱན་སོགས་
ཅི་འདོད་ཀྱི་ལོངས་སྤྱོད་ཐམས་ཅད་ཀྱང་ཡིད་ལ་དྲན་པ་ཙམ་གྱིས་འབྱུང་གི་རྩོལ་
བས་སྒྲུབ་མི་དགོས་པར་དགོས་འདོད་ལྷུན་གྱིས་གྲུབ་པ་དང་། ཆོག་ཤེས་མེད་པ་
མིན་ཞིང་ང་དང་ཁྱོད་ཅེས་པའང་མེད་ལ། ཆོས་དང་གང་ཟག་གི་བདག་ཏུ་འཛིན་
པའང་མེད་དོ། །ད་ལྟ་འདི་ན་ཁང་ཁྱིམ་དང་ནོར་རྫས་རྣམས་ལ་བསོག་སྲུང་སྤེལ་
གསུམ་དགོས་པའི་སྡུག་བསྔལ་ལ་སྐྱོ་བ་སྐྱེས་ཏེ་ཞིང་དེ་ལ་སྨོན་དགོས། གང་དང་
ཅི་འདྲ་བ་འདོད་པའི་མཆོད་པའི་སྤྲིན་རྣམས་ཀྱང་བསམ་པ་ཙམ་གྱིས་ལག་པའི་
པ་ཡིན་ནོ། །དེ་ན་དགྲ་འདུལ་གཉེན་སྐྱོང་ཚོང་སོ་ནམ་སོགས་ཅི་ཡང་མེད་པས་
འཁོར་ཚོགས་ཐམས་ཅད་ཀྱིས་བླ་ན་མེད་པ་ཐེག་པ་ཆེན་པོའི་ཆོས་ཤ་སྟག་ལ་
པས་ཞིང་དེ་ན་ཞི་བའི་མཐའ་གཅིག་ཏུ་ལྟུང་བའི་ཉན་རང་མེད་ཅིང་བྱང་ཆུབ་ཆེན་
པོར་འགྱུར་བའི་ཉན་ཐོས་དགྲ་བཅོམ་དང་སྐྱེ་བ་གཅིག་གིས་ཐོགས་པའི་བྱུང་
སེམས་ཆེན་པོས་གང་ལ། དེས་ན་བསམ་མི་ཁྱབ་འགྱུར་གྱི་འཆི་འཕོ་སོགས་མེད་
པས་ལུས་སེམས་ལ་བདེ་སྐྱིད་ཀྱི་ཡོན་ཏན་ཀུན་འབྱུང་བའི་ཞིང་དེར་སྐྱེ་བར་ཤོག་

གཞིའི་ཡོན་ཏན་གྱིས་མཛེས་ཤིང་ཉམས་དགའ་བར་གནས་སོ། །ཤིང་ལྗོན་པ་དང་
པདྨོ་དང་ཆུ་ཀླུང་ཐམས་ཅད་ལས་ཡིད་དུ་འོང་བའི་གཟུགས་མཛེས་སྒྲ་སྙན་དྲི་
ཞིམ་རོ་མངར་རེག་བྱ་འཇམ་པ་སོགས་ལོངས་སྤྱོད་མཆོད་པའི་སྤྲིན་ཕུང་རྣམས་
རྟག་ཏུ་འབྱུང་ངོ་། །མ་དག་པའི་བུད་མེད་མེད་ཀྱང་སངས་རྒྱས་ཀྱིས་སྤྲུལ་པའི་
ལྷའི་བུ་མོ་དང་བུ་ཡི་ཚོགས་དང་མཆོད་པའི་ལྷ་མོ་བདུན་སྟོང་བདུན་སྟོང་སོགས་
དུ་མ་མང་པོས་གང་ཟག་རེ་རེ་ལའང་རྟག་ཏུ་མཆོད་པ་སྣ་ཚོགས་ཀྱིས་མཆོད་པ་
ཡིན་ལ། འདུག་པར་འདོད་པའི་ཚེ་རིན་པོ་ཆེའི་གཞལ་ཡས་ཁང་དང་། དེར་
ཉལ་བར་འདོད་ཚེ་རིན་པོ་ཆེའི་ཁྲི་བཟང་པོའི་སྟེང་དུ་ལྷའི་རས་བཅོས་བུ་སོགས་
དར་ཟ་དུ་མའི་མལ་སྟན་དང་སྔས་ཁྲ་བོ་དང་བཅས་པ་རྣམས་བསམ་པ་ཙམ་གྱིས་
འབྱུང་ངོ་། །སྤྲུལ་པའི་བྱཱ་ཀ་རན་ཏ་ལ་སོགས་པ་དང་ལྗོན་ཤིང་རླུང་གིས་བསྒུལ་
སྒྲ་དང་། ཆུ་ཀླུང་དང་བར་སྣང་ནས་ལྷའི་རོལ་མོ་ལ་སོགས་པ་ཐོས་པར་འདོད་
པའི་ཚེ་ནི་དཀོན་མཆོག་གསུམ་དང་ས་བཅུ་དང་ཕར་ཕྱིན་བཅུ་ལ་སོགས་པ་སྙན་
པའི་ཆོས་སྒྲ་སྒྲོགས་པ་ཐོས་ནས་དེ་དག་རྗེས་སུ་དྲན་པ་དང་མི་འབྲལ་ལ། གལ་
ཏེ་ནང་དུ་ཏིང་ངེ་འཛིན་ལ་མཉམ་པར་འཇོག་པ་སོགས་ཀྱི་ཚེ་སྒྲ་དེ་དག་མི་འདོད་

རྣམས་ཀྱང་དྲོ་བར་འདོད་ན་དྲོ་བ་དང་། གྲང་བར་འདོད་ན་གྲང་བ་དང་། ཁྲུས་
བྱེད་ཚེ་རྫིང་བུ་དེ་རྣམས་ལུས་པོ་ནུབ་ཙམ་སོགས་ཆེ་ཆུང་གང་ཅི་ཙམ་རང་རང་
གིས་འདོད་པ་དེ་དག་ལ་དེ་ལྟར་དུ་འབྱུང་བས་ན། བསམ་པ་ཐམས་ཅད་ཡིད་
བཞིན་དུ་འགྲུབ་པའི་ཞིང་དེར་སྐྱེ་བར་ཤོག་ཅིག ཞིང་གི་གཙོ་བོའི་ཡོན་ཏན་ཡིད་
ལ་བྱས་ཏེ་ཞབས་འབྲིང་དང་བསྟན་པ་འཛིན་པ་སོགས་ལ་སྨོན་པ། དེ་འདྲ་བའི་
ཞིང་ཁམས་དེ་ན་རྫོགས་པའི་སངས་རྒྱས་འོད་དཔག་ཏུ་མེད་པའི་སྐུ་ཚེའི་ཚད་ནི་
མི་འདའ་བར་བཞུགས་པ་དེ་སྲིད་དུ་སངས་རྒྱས་དེའི་ཞབས་འབྲིང་དང་བསྙེན་
བཀུར་བྱེད་པར་ཤོག་ཅིག ཞིང་དེ་ནི་མཆོག་གི་སྤྲུལ་སྐུའི་ཞིང་ཁམས་ཡིན་པས་
ནམ་ཞིག་འོད་དཔག་མེད་དེའི་གཟུགས་སྐུ་དེ་སྣང་ཚུལ་གྱི་སྤྲོས་པ་རྣམས་ཆོས་སྐུ་
ཞི་བའི་དབྱིངས་སུ་གཤེགས་པའི་ཚུལ་བསྟན་ནས། བསྐལ་པ་གང་གཱའི་ཀླུང་གི་
བྱེ་མ་སྙེད་ཀྱི་བར་དུ་ལུང་རྟོགས་ཀྱི་བསྟན་པ་གནས་པ་ཡིན་ལ། དེ་ཚེ་འོད་དཔག་
མེད་ཀྱི་རྒྱལ་ཚབ་སྤྱན་རས་གཟིགས་ཡིན་པས་བདག་དེ་དང་མི་འབྲལ་ཞིང་དེའི་
ཤོག་ཅིག གནས་པའི་ཡུན་རྫོགས་པའི་ཚེ་སྲོད་ལ་བསྟན་པ་དམ་པའི་ཆོས་དེ་ནུབ་
པའི་ཐོ་རེངས་ལ་བབ་པ་དང་རྒྱལ་ཚབ་སྤྱན་རས་གཟིགས་དེ་མངོན་པར་རྫོགས་
པར་སངས་རྒྱས་ནས། སངས་རྒྱས་འོད་ཟེར་ཀུན་ནས་འཕགས་པའི་དཔལ་
བརྩེགས་ཀྱི་རྒྱལ་པོ་ཞེས་བྱ་བར་གྱུར་པའི་ཚེ། དེའི་ཞལ་ལ་བལྟ་ཞིང་མཆོད་པས་

མཆོད་ཅིང་དམ་པའི་ཆོས་རྣམས་མཉན་ནས་འཛིན་ཅིང་བགྲོ་གླེང་བྱེད་པར་ཤོག་
ཅིག དེའི་ཚེ་སྐུ་ཚེའི་ཚད་ཀྱང་བསྐལ་པ་བྱེ་བ་ཁྲག་ཁྲིག་ནི་འབུམ་ཕྲུག་དགུ་བཅུ་
རྩ་དྲུག་ཏུ་བཞུགས་པ་ཡིན་ལ་དེའི་ཚེ་བདག་གིས་ཀྱང་རྟག་ཏུ་ཞབས་འབྲིང་དང་
བསྙེན་བཀུར་མཆོད་པ་བྱེད་པ་དང་མི་བརྗེད་པའི་གཟུངས་ཀྱིས་དམ་ཆོས་མ་
ལུས་པར་འཛིན་ནུས་པར་ཤོག་ཅིག ད་ལྟར་གཞན་གྱིས་ཆོས་འཆད་པ་ལ་བར་
ཆད་མི་བྱེད་དེ་ལ་མཐུན་རྐྱེན་སྒྲུབ། རང་གིས་ཀྱང་བདེ་སྨོན་འདི་ལྟ་བུ་དང་གསུང་
རབ་ཚིག་རེ་ཡན་ཆད་བློ་ལ་བཟུང་ན་མ་འོངས་པ་ན་མི་བརྗེད་པའི་གཟུངས་ཐོབ་
པ་ཡིན། སངས་རྒྱས་དེ་ཡང་སྐུ་མྱ་ངན་ལས་འདས་ཚུལ་བསྟན་ནས་དེའི་བསྟན་
ནས་དེའི་བསྟན་པའི་གནས་ཚད་ནི་བསྐལ་པ་དུང་ཕྱུར་དྲུག་དང་བྱེ་བ་ཕྲག་འབུམ་
ཕྲུག་གསུམ་དུ་གནས་པ་དེའི་ཚེ་ཡང་དམ་པའི་ཆོས་ཐམས་ཅད་འཛིན་ནུས་ཤིང་།
རྒྱལ་ཚབ་མཐུ་ཆེན་ཐོབ་དང་ཡང་རྟག་ཏུ་མི་འབྲལ་བར་ཤོག་ཅིག དེ་ནས་མཐུ་
ཆེན་ཐོབ་དེ་སངས་རྒྱས་ནས་དེ་བཞིན་གཤེགས་པ་རབ་ཏུ་བརྟན་པ་ཡོན་ཏན་
ནོར་བུ་བརྩེགས་པའི་རྒྱལ་པོ་ཞེས་བྱ་བར་འགྱུར་ལ། དེའི་སྐུ་ཚེ་དང་བསྟན་པ་
ཐམས་ཅད་སྤྱན་རས་གཟིགས་དང་ཡུན་མཉམ་པ་ཡིན་ནོ། །སངས་རྒྱས་དེ་ཡི་
ཡུན་ལའང་རྟག་ཏུ་ཞབས་འབྲིང་བྱེད་པ་དང་། མཆོད་པས་མཆོད་ཅིང་བསྟན་པ་
དམ་པའི་ཆོས་ཀུན་འཛིན་པར་ཤོག་ཅིག འདི་དག་རྣམས་ཀྱང་སྙིང་རྗེ་པདྨ་
དཀར་པོ་ལ་རྒྱས་པར་བཞུགས་པས་སྤྲོ་ན་དེར་ལྟོས། མཐར་ཐུག་རང་ཉིད་ཀྱང་
སངས་རྒྱས་པར་སྨོན་པ། དེ་ནས་བདག་གི་ཞིང་དེར་གནས་པའི་ཚེ་དེ་བརྗེས་མ་
ཐག་ཏུ་བསོད་ནམས་དང་ཡེ་ཤེས་ཀྱི་ཚོགས་སྔ་མོ་ནས་རྫོགས་ཟིན་པས་ཞིང་

ཁམས་དེར་སངས་རྒྱས་པའམ་དག་པའི་ཞིང་ཁམས་གཞན་ཞིག་ཏུའང་རུང་བླ་
ན་མེད་པ་རྫོགས་པའི་སངས་རྒྱས་ཐོབ་པར་ཤོག་ཅིག །རྫོགས་སངས་རྒྱས་པ་
དེ་ཡང་མགོན་པོ་ཚེ་དཔག་མེད་པ་ཇི་ལྟ་བ་བཞིན་དུ་གྱུར་ནས་མཚན་ཐོས་པ་ཙམ་
གྱིས་ཀྱང་འགྲོ་བ་ཀུན་གྱི་རྒྱུད་སྨིན་ཅིང་གྲོལ་ནུས་པའི་ཡོན་ཏན་དང་ཡེ་ཤེས་
བསམ་གྱིས་མི་ཁྱབ་པ་དང་། སྤྲུལ་པ་གྲངས་མེད་པ་འགྱེད་ནས་ཕྱོགས་བཅུའི་
འགྲོ་བ་འདྲེན་པ་ལ་སོགས་པའི་ཐུགས་རྗེ་དང་ཕྲིན་ལས་བསམ་མི་ཁྱབ་པ་འབད་
རྩོལ་མེད་པར་རྟག་ཁྱབ་ལྷུན་གྱིས་འགྲུབ་པའི་ཚུལ་གྱིས་འགྲོ་དོན་དཔག་ཏུ་མེད་
པར་བྱེད་པར་ཤོག་ཅིག ཅེས་དེ་ཡན་ཆད་ཀྱིས་རྒྱུ་བཞི་པ་བསྔོ་བ་སྨོན་ལམ་དང་
བཅས་པ་སོང་ངོ༌། །སྨྲས་པ། སྡུག་བསྔལ་འཁོར་བའི་བཙོན་དོང་འདི་མཐོང་
བས་མངོན་ཕྱོགས་ན། །སྨོན་ལམ་འདི་ལ་རྒྱལ་བས་དཔང་མཛོད་ཅིག །ཅེས་སོ། །
འོད་མདོ་ལས་རྒྱུ་དང་པོ་འོད་དཔག་མེད་ཁོ་ན་ཡང་ཡང་ཡིད་ལ་བྱ་བར་གསུངས་
པ་ནི་གཙོ་བོར་སྨོས་པ་ཡིན་པས། ཞིང་དེའི་སྣོད་བཅུད་གཉིས་ཀའི་ཡོན་ཏན་
ཐམས་ཅད་དེ་ལྟར་ཡིད་ལ་བྱས་ཏེ་དེ་དང་དེ་ཐོབ་པས་སྨོན་པ་འཆི་མེད་རྔ་སྒྱུར་
གསུངས་པས་གནད་ཆེ་བ་ཡིན་ལ། གཞུང་འདི་ཧ་ཅང་ཞལ་གསལ་པས་ཁྱིམ་པ་
ཕོ་མོ་རྣམས་ཀྱང་འདི་འདོན་པའི་ཚེ་རྣམ་གཡེང་མི་བྱེད་པར་ཚིག་དོན་འདི་ལ་
སེམས་གཏད་ནས་ཁ་ཚིག་ཡིད་སྨོན་དང་བཅས་ཏེ་འདོན། བདེ་བ་ཅན་ན་ཡོད་
པའི་བདེ་སྐྱིད་ཀྱི་འབྱོར་པ་དེ་དག་ཀྱང་ཞལ་ཐང་ལ་ལྟ་བ་དང་ཁྲིད་ཚེ་ཉན་པ་དང་
བདེ་སྨོན་གྱི་ཚིག་ལས་ཨེ་ཤེས་བལྟ་ཞིང་ཡིད་ལ་འཛིན་པ་ནི་དོན་ཤིན་ཏུ་ཆེ་ལ།

ནའང་སེམས་ཀྱི་སྒྲིབ་པ་འདག་ཅིང་བསོད་ནམས་ཆེན་པོ་སོག་པ་ཡིན་ཏེ། དེ་དག་
སངས་རྒྱས་ཀྱི་སྨོན་ལམ་དང་བསོད་ནམས་ལས་བྱུང་བ་ཡིན་པས་སངས་རྒྱས་
དངོས་ཀྱི་ཡོན་ཏན་དྲན་པ་དང་འདྲ། ལར་ག་ཤེད་ན་ས་ཆ་སྐྱིད་པོ་ཞིག་ཡོད་པར་
ཐོས་ན་ནི་དེ་ལ་ཡིད་སྨོན་བྱེད། དེའི་ལོ་རྒྱུས་ཡང་ཡང་དྲི་བར་བྱེད་ལ། བདེ་བ་
ཅན་གྱི་སྐྱིད་དགའ་ལོངས་སྤྱོད་ཀྱི་ཡོན་ཏན་མང་པོ་བཤད་པ་ལ་ནི་དགའ་སྤྲོ་ཡང་
མེད། དེ་ལ་ཡིད་སྨོན་ཡང་མི་བྱེད། དེའི་ལོ་རྒྱུས་དྲི་ཡང་མི་ཤེས་པའི་མི་རྣམས་
ནི་ཤིན་ཏུའང་རྨོངས་ཆེས་ཏེ་ཕྱིན་ཅི་ལོག་ཏུ་གྱི་ནར་སོང་བ་ཡིན་ནོ། །ད་ལྟ་སྦས་
ཡུལ་ཞིག་ན་ཟོ་རྒྱུ་འཐུང་རྒྱུ་མང་པོ་ཡོད་འདུག་ཟེར་བའི་རླུང་གཏམ་རེ་གོ་བ་དང་།
མུག་བཅས་ཐམས་ཅད་བོར་ནས་སྟོང་རྒྱུག་བྱས་ཏེ་ཅི་ཡང་འགྲོ་ས་མ་རྙེད་པས་
དལ་ཆད་དང་བཅས་པས་སླར་འོང་བ་ལ་ལྟོས་དང་ལར་ཚོགས་བསགས་སྣ་གཅིག་
མི་དགོས་པར་ལུས་མ་བོར་བ་བཞིན་ཏུ་ཞིང་ཁམས་ལ་འགྲོ་བར་མ་གསུངས་སོ། །
བདེ་བ་ཅན་ལ་ནི་འགྲོ་ས་ཡོད་མེད་ཀྱི་དོགས་པ་མི་དགོས། དཀའ་ཚེགས་ཆེན་
པོས་འགྲོ་མི་དགོས། སོང་ནས་སླར་འོང་མི་དགོས་ལ། ད་ལྟ་ཚེགས་མེད་པར་
ཚོགས་བསག་ལ་འབད་ནས་སྨོན་ལམ་ཐོབ་དང་དཀའ་ཚེགས་མེད་པར་སླེབས་
ནས་བདེ་སྐྱིད་མཐར་ཐུག་མྱོང་བ་ཡིན་ནོ། །
། གཉིས་པ་སངས་རྒྱས་ཀྱི་མཚན་བཟུང་བའི་བྱིན་རླབས་ཚེ་འདི་ནས་འབྱུང་
བར་གསོལ་བ་འདེབས་པ་ནི། དེ་བཞིན་གཤེགས་པ་འོད་དཔག་མེད་ཀྱི་སྐུ་ཚེའི་
ཡོན་ཏན་ཚད་མེད་པ་སྔར་བཤད་པ་ལྟར་དང་། བསྐལ་པ་གྲངས་མེད་མང་པོ་ལ་

གཉིས་ཀྱི་ཡོན་ཏན་ཚད་མེད་པ་དང་། འབྲས་བུ་སྟོབས་བཅུ་དང་མི་འཇིགས་པ་
བཞི་ལ་སོགས་པའི་སྤངས་རྟོགས་ཀྱི་ཡོན་ཏན་རྒྱ་མཚོ་ལྟར་ཚད་མེད་པ་དང་། ཡེ་
ཤེས་ལྔ་ལ་སོགས་པ་མཁྱེན་བརྩེ་ནུས་པའི་ཡོན་ཏན་ཚད་མེད་པ་དང་། སྐུ་མཐོང་
པའི་ཡོན་ཏན་ཚད་མེད་པ་རྣམས་ལ་དད་པ་རྩེ་གཅིག་པས་རྗེས་སུ་དྲན་ནས་མཚན་
འཛིན་དགོས་པ་ཡིན་ལ། མཚན་ནི་གང་ལྟར་གསོལ་ཡང་ཆོག་སྟེ། ཆོས་སྐུ་སྣང་
བ་མཐའ་ཡས་ཞེས་བྱ་བ་དང་། མགོན་པོ་འོད་དཔག་མེད་དང༌། ཚེ་དང་ཡེ་ཤེས་
དཔག་ཏུ་མེད་པས་ན་བཅོམ་ལྡན་འདས་ཞེས་བྱ་བའང་ཡིན་པས། གང་ཞིག་བདེ་
བར་གཤེགས་པ་ཁྱེད་ཀྱི་མཚན་མི་འདྲ་བ་དེ་དག་ནི་སྐྱེས་པ་བུད་མེད་སོགས་སུ་
མ་གཏོགས་པར། བར་ཆད་རྐྱེན་གྱི་གནོད་པ་མེ་དང་ཆུ་དང་དུག་དང་མཚོན་ཆ་
སྐྱོབ་ནུས་པར་ཐུབ་པ་ཆེན་པོའི་བཀའ་བསླུ་བ་མེད་པ་འཆི་མེད་རྔ་སྒྲ་སོགས་ལས་
གསུངས་པ་ཡིན་པས་དེ་ལ་ཡིད་ཆེས་བསྐྱེད་དེ། བདག་ནི་མགོན་པོ་ཁྱེད་ཀྱི་སྐུ་
ལ་རྩ་བའི་བླ་མ་སོགས་སྐྱབས་གནས་ཐམས་ཅད་འདུས་པར་བསམས་ཏེ་ཅི་མཛད་
ཁྱེད་ཤེས་ཀྱི་དད་པས་མཚན་ཡིད་ལ་འཛིན་ཅིང་ངག་གིས་བརྗོད། ལུས་ཀྱི་ཕྱག་

འཚལ་བར་བྱས་ན། གནས་སྐབས་ཀྱི་འཇིགས་པ་ཐམས་ཅད་དང་། མཐར་ཐུག་
སྐྱེ་འཆི་བར་དོའི་སྡུག་བསྔལ་ཐམས་ཅད་ཀུན་ལས་བསྐྱབས་པར་མཛད་དུ་གསོལ་
ཡིད་བཞིན་དུ་འགྲུབ་པ་དང་། ནམ་ཞིག་བདེ་བ་ཅན་དུ་སྐྱེས་ནས་སངས་རྒྱས་ཐོབ་
པ་སོགས་འདི་ཕྱི་ཐམས་ཅད་དུ་བཀྲ་ཤིས་པའི་དགེ་མཚན་ཕུན་སུམ་ཚོགས་པ་
ཞིག་འོང་བར་བྱིན་གྱིས་བརླབ་པར་མཛད་དུགསོལ། ཞེས་བསམ་ནས་སྨོན་དགོས་
སོ༑ ༑དེ་ལྟར་སངས་རྒྱས་ཀྱི་ཡོན་ཏན་དྲན་ནས་དད་པ་བསྐྱེད་པ་ནི་ཕན་ཡོན་ཆེ་
སྟེ། ཚོམས་ལས། ཟླ་བ་རེ་རེར་མཆོད་སྤྲིན་སྟོང་། །ལོ་བརྒྱུར་བྱེད་པ་གང་ཡིན་
དེས། །སངས་རྒྱུས་དད་པའི་བསོད་ནམས་གང་། །བཅུ་དྲུག་ཆར་ནི་མི་ཕོད་དོ།།
ཞེས་སོ། །དུས་ད་ལྟ་སྙིགས་མའི་དུས་སུ་ཕྱི་ནང་གི་འཇིགས་པ་ཤིན་ཏུ་མང་བ་
འདི་ལ་འཇིག་རྟེན་པའི་ལྷ་མཐུ་བོ་ཆེ་རྣམས་ལ་གསོལ་བ་འདེབས་པ་སོགས་
གཞན་གང་གིས་ཀྱང་སྐྱོབ་དཀའ་བ་ཡིན་པས། རྫོགས་པའི་སངས་རྒྱས་འོད་
དཔག་མེད་སྐྱབས་གནས་ཀུན་འདུས་འདི་ལ་གསོལ་བ་འདེབས་པ་ལས་ལྷག་ཅི་
ཡང་མེད་ལ། ད་ནི་ཁྱད་པར་དུ་ཀླ་ཀློའི་བསྟན་པ་དར་འོང་བའི་ཚེ་རྫས་ངན་དང་
ངན་སྔགས་མང་པོའི་འཚེ་བ་འབྱུང་བ་ཡིན་པས། དེ་ཡང་འོད་དཔག་མེད་ལ་གསོལ་
བ་བཏབ་ན་གཏན་མི་ཐུབ་ཅེས་བླ་མ་དམ་པའི་ཞལ་ལུང་མང་པོ་ཡོད་པས་མ་

བརྗེད་པར་ཀུན་གྱིས་ཡིད་ལ་ཟུངས་ཤིག །མདོ་ཉི་མའི་སྙིང་པོ་ལས། སངས་
རྒྱས་སྐྱབས་སུ་སེམས་ཅན་སུ་འགྲོ་བ། །བདུད་རྣམས་བྱེ་བས་བསད་པར་མི་ནུས་
ཏེ༑ ༑ཚུལ་ཁྲིམས་ཉམས་ཤིང་བློ་ནི་འཁྲུགས་གྱུར་ཀྱང་། །དེ་ནི་ངེས་པར་སྐྱེ་བའི་
ཕ་རོལ་འགྲོ། །ཞེས་གསུངས་སོ། །བསྐལ་བའི་མེ་དཔུང་ཆེན་པོའི་ནང་དུ་ལྷུང་
ཡང་སངས་རྒྱས་ལ་གསོལ་བ་བཏབ་ན་ཚིག་མི་སྲིད་དེ་དམྱལ་བའི་མེ་ལས་ཀྱང་
སྐྱོབ་ནུས་ན་ཐ་མལ་གྱི་མེ་ལྟ་ཅི་སྨོས། སྔོན་ཚོང་པ་མང་པོ་ཞིག་རྒྱ་མཚོའི་གླིང་དུ་
སོང་བ་ན་ཆུ་སྲིན་ཆེན་པོས་གྲུ་བཟུས་ཏེ་མ་བཏང་བ་དང་། མི་ལ་ལས་འཇིག་རྟེན་
པའི་ལྷ་ལ་སོགས་པ་ལ་གསོལ་བ་བཏབ། དེ་ནི་དགེ་བསྙེན་དེད་དཔོན་ཞིག་གིས་
སངས་རྒྱས་ལ་གསོལ་བ་བཏབ་ན་འཇིགས་པ་ལས་ཐར་བར་ཤེས་ཏེ་ཚོང་པ་ཐམས་
ཅད་ཀྱི་སངས་རྒྱས་ལ་ཕྱག་འཚལ་ལོ་ཞེས་བསྒྲགས་པས་ཆུ་སྲིན་གྱིས་གྲུ་བཏང་
སྟེ་དེ་རྣམས་བདེ་བར་ཕྱིན་པ་དང་ཆུ་སྲིན་དེ་ཡང་སངས་རྒྱུས་ཀྱི་མཚན་དེ་ཐོས་
པས་ཤི་ནས་ལྷ་ཡུལ་དུ་སྐྱེས་སོ། །སངས་རྒྱས་ལ་དད་པས་སྐྱབས་འགྲོ་བྱེད་པ་
ནི་སྦྲུལ་གདུག་ཀླུ་ཆེན་ནག་པོའི་དུག་གིས་ཀྱང་མི་འཚིག་པའི་ལོ་རྒྱུས་མང་ལ། མི་
ཞིག་གིས་མཚན་མོ་ལམ་དུ་ངལ་བསོས་པའི་ཚེ་དུག་སྦྲུལ་ཉལ་བ་ལ་ཤིང་སྡོང་དུ་
ལ་གསོལ་བ་བཏབ་པས་ཐར་བར་བཤད་པ་ལྟར་ཡིན་ནོ། །སྲོག་གཅོད་ཀྱི་དགྲ་
བོས་མཚོན་འདེབས་པའི་ཚེ་སངས་རྒྱས་དྲན་ན་མཚོན་གྱིས་མི་ཆོད་ཅིང་མཚོན་
དེ་དུམ་བུར་འགྱུར་བ་ཡིན་ཏེ། སྤྱན་རས་གཟིགས་ཀྱི་མཚན་དྲན་ན་དགྲའི་མཚོན་
ཆ་འཐོར་བར་གསུངས་པ་དང་། ཨོ་རྒྱུན་ལ་གསོལ་བ་བཏབ་ན། གཤེད་མ་བྱེད་

ན་ནམ་ཡང་མཚོན་གྱིས་མི་ཕོག་སོགས་མདོ་ལས་མང་དུ་གསུངས་སོ། །ཚོང་པ་
མང་པོ་ཞིག་སྒར་བཏབ་པའི་ནང་དུ་གནོད་སྦྱིན་མི་མ་ཡིན་གདུག་པ་ཅན་ཞིག་
གིས་རླུང་ནག་གི་འཚུབས་མ་བཏང་ནས་རྒྱུག་པ་ན་ཚོང་པ་ཐམས་ཅད་ཅི་བྱ་གཏོལ་
མེད་དུ་གྱུར་ནས་སངས་རྒྱས་ལ་གསོལ་བ་བཏབ་པས། སྐད་ཅིག་གིས་སངས་
རྒྱས་དེར་བྱོན་ནས་དེ་དག་ཐར་བར་བྱས་པ་དང་། གནོད་སྦྱིན་འབྲོག་གནས་ནག་
པོ་ཞེས་བྱ་བའི་སྲིན་པོ་ཞིག་གིས་འབྲོག་གནས་ཀྱི་ཡུལ་དེའི་ཁྱིམ་བདག་རྣམས་
ཀྱི་བུ་རྣམས་ཁྲལ་དུ་བསྡུས་ཏེ་ཟོས་པ་ན། ནམ་ཞིག་བཟའ་མི་གཉིས་ལ་བུ་གཅིག་
པུ་ཡོད་པ་དེ་སྲིན་པོ་ལ་ཁྲལ་སྦྱིན་པའི་རེས་སུ་བབ་པ་དང་མ་དེས་རྫོགས་པའི་
སངས་རྒྱས་ལ་སྐྱབས་འགྲོ་བྱས་པས་སངས་རྒྱས་ཀྱིས་མཁྱེན་ཏེ་སྐད་ཅིག་གིས་
སྲིན་པོ་འབྲོག་གནས་ཀྱི་ཡུལ་དུ་བྱོན་ནས་ཆོས་གསུངས་པས་སྲིན་པོ་དེ་སྐྱབས་
འགྲོ་ལ་བཀོད་དེ། ཁྱིམ་བདག་གིས་ཁ་ཟས་དང་བུ་དེ་སྲིན་པོའི་དྲུང་དུ་ཁུར་འོང་
བ་དང་། ཟས་དེ་བླངས་ལ་བུ་དེ་བཅོམ་ལྡན་འདས་ཀྱི་ཕྱག་ཏུ་ཕུལ། བཅོམ་ལྡན་
འདས་ཀྱིས་ཁྱིམ་བདག་གི་ལག་ཏུ་གཏད་དེ་ཐར་བར་མཛད་པ་ཡིན་ནོ། །སྲིན་
བོའི་གླིང་ནས་ཚོང་པ་མང་པོ་སངས་རྒྱས་ཀྱི་སྤྲུལ་པའི་རྟ་ཅང་ཤེས་པ་ལ་ཧ་ཞེས་
བྱ་བས་ཐར་བར་མཛད་པ་སོགས་སོ། །མི་རྒོད་ཀྱི་འཇིགས་པ་ལས་སྐྱོབ་པ་ནི།
དུད་ཚང་ཞིག་གིས་དུས་སྟོན་ལ་འགྲོ་ཚེ་གཞན་ལ་གོས་གཡར་པོ་བྱས་པ་ཞིག་ཡོད་
པ་དེ་སྟོར་ཤོར། བཟོ་བོ་རྐང་ཞ་ཞིག་ལ་དྲུབ་བཅུག་དེ་གོས་བདག་གིས་ཤེས་པར་
དོགས་ཏེ་རྒས་པོ་སྣོད་དུ་བཅུག་ནས་ནུབ་མོ་ཁྱིམ་ཕུག་ཏུ་བཞག་པ་ན། ནུབ་མོ་

རྐུན་མ་འོངས་ནས་ཁྱིམ་ཕུག་བླངས་པར་རྒད་པོ་ཁྱེར་རོ། །ལམ་དུ་སོང་བ་དང་
ཧ་ཅང་ལྗིད་ཆེས་པས་རྐུན་མ་དེས་བསམ་པ་སྣོད་འདི་ན་རིན་པོ་ཆེ་ཤ་སྟག་ཡོད་
ངེས་སོ་སྙམ་སྟེ་ཁུར་ནས་སོང་ངོ༌། །རྒད་པོས་གཅིན་ཤོར་བ་སྣོད་ཀྱི་ཕྱི་ན་ཟག་
པ་ལ། རྐུན་མས་ནམ་མཁའ་ན་ཟླ་བ་ཤར་བ་དང་བལྟས་ཏེ་ཟླ་བ་ཤར་བ་དང་ཆུ་
ཟག་པ་ལ་བལྟས་ན་འདིར་ནི་ནོར་བུ་ཆུང་འཐུང་ཡོད་པར་ངེས་སོ་སྙམ་ནས་ནགས་
གསེབ་ཅིག་ཏུ་སོང་ནས་སྣོད་ཀྱི་ཁ་ཕྱེས་ཏེ་བལྟས་པའི་ཚེ་རྒད་པོ་འཕྲོ་བོ་ཞིག་ཡིན་
རྒྱས་ལ་སྐྱབས་འགྲོ་བྱས་པས། རྫོགས་པའི་སངས་རྒྱས་ཡུད་ཙམ་གྱིས་དེར་བྱོན་
ནས་མི་རྒོད་དང་བཅས་པ་འདུལ་བར་མཛད་དོ། །གཅན་གཟན་ལ་སོགས་པའི་
འཇིགས་པ་ལས་སྐྱོབ་པའང་། བུ་མོ་ཞིག་གིས་མེ་ཏོག་བཏུས་ཏེ་ཡོད་པ་གླང་སྨྱོན་
མི་ཟན་ཞིག་གིས་བཟའ་ཆོས་བྱས་པ་དང་བུ་མོ་སྐྲག་ནས་སྒྲོལ་མ་ལ་གསོལ་བ་
བཏབ་པས་གླང་རྒོད་ཀྱིས་བུ་མོ་དེ་ལ་དགའ་ཞིང༌། སྣས་བླངས་ཏེ་བཀུར་སྟི་བྱས་
ནས་གྲོང་དུ་ཁྱེར་བ་དང་ཐམས་ཅད་ཀྱིས་ཡ་མཚན་བྱས་གླང་རྒོད་མ་རུངས་པ་
འདིས་བཀུར་སྟི་བྱེད་པས་ན་བུ་མོ་འདི་བསོད་ནམས་ཆེན་པོ་ཡིན་ནོ་ཞེས་རྒྱལ་
པོ་ཞིག་གི་བཙུན་མོར་བྱས་པ་ཡིན་ནོ། །ལེབ་དགོན་ཆོས་རྒྱལ་ཟེར་བའི་རྔོན་པ་
ཞིག་གིས་གཅེར་བུ་བྱས་ཏེ་ཤིང་གསེབ་ཅིག་ནས། གླ་བ་ལ་མེ་མདའ་གཟས་ནས་
ཡོད་པ་ན། དྲེད་མོང་ཞིག་ཕྱི་ནས་འོངས་ཏེ་ཁ་སྦུབ་ཏུ་མནན་ཏེ་འཕུར་བ་དང༌། །
དེས་བསམ་ལྷུན་ཁ་ཏོན་ཤེས་པས་སྟག་གཟིག་དོམ་དྲེད་དུག་སྦྲུལ་མཆེ་བ་ཅན། །
ཞེས་པ་དེ་དྲན་ནས་ཨོ་རྒྱན་ཆེན་པོ་ལ་གསོལ་བ་བཏབ་པ་དང་། དྲེད་མོང་གིས་

ཀྱང་མི་བསུབ་པར་བསམ་བློ་བཏང་སྟེ་འདུག་ཙམ་བྱས་ལ་སྟེང་ནས་དལ་བུས་ཕར་
བབས་ཏེ་མིག་ཟུར་གྱིས་བལྟ་ཙམ་བྱས་ནས་བྲོས་སོང་བ་སོགས་དེ་འདྲའི་ལོ་རྒྱུས་
ཤིན་ཏུ་མང་ངོ་། །རྒྱལ་པོས་ཆད་པའི་འཇིགས་པ་ལས་སྐྱོབ་པ་ནི། སངས་རྒྱས་
བྱང་སེམས་རྣམས་ལ་གསོལ་བ་བཏབ་ན་བཙོན་ཞབས་ནས་ཐར་བ་སོགས་མང་
དུ་གསུངས་ལ། མི་ཉག་ཕྱོགས་ཀྱི་མི་རྒན་རྐུན་མ་ཞིག་རྒྱ་ལྕགས་པའི་ཚེ་བཙོན་
དུ་བྱེད་རྒྱུར་ཤིན་ཏུ་ཡ་ང་བའི་བཙོན་ཁང་དུ་རྐང་ལག་ཐམས་ཅད་གདོས་ཀྱིས་
བརྒྱངས་ཏེ་བཞག་གོ དེས་བསམ་ལྷུན་གྱི་ཁ་འདོན་བྱས་པས་སྡུག་བསྔལ་ངན་
པའང་མ་མྱོང་ཞིང་། ནམ་ཞིག་ན་ལྕགས་སྒྲོག་ཐམས་ཅད་ཞིག་ནས་ཡོད་པས་ཅི་
ཡིན་སྙམ་སྟེ་བལྟས་པའི་ཚེ་ལྕགས་ཀྱི་སྒོ་རྣམས་ཀྱང་རང་ཕྱེས་ཏེ་གོས་དཀར་གྱོན་
པ་ཞིག་གིས་ཁྱོད་ད་མི་འགྲོའམ་ཞེས་བོས་སོ། །དེས་ཉིན་པར་ཡིན་པས་གཞན་
གྱིས་རིག་གམ་སྙམ་སྟེ་སྐྲག་བཞིན་བྲོས་སོང་བ་ན་ལམ་དུ་མི་མང་པོ་དང་ཐུགས་
ཀྱང་ཚུར་ནི་སུས་ཀྱང་མ་རིག་པར་བདེ་བར་ཁྱིམ་དུ་སླེབས་པའི་ལོ་རྒྱུས་ཐོས་སོ། །
དེས་ན་འོད་དཔག་མེད་སྤྲུལ་པ་དང་བཅས་པ་ལ་གསོལ་བ་ཐོབ་དང་ཚེ་འདིར་
མཐོང་ཆོས་ལའང་བྱིན་རླབས་དེ་འདྲ་འབྱུང་བ་ཡིན་ནོ། །
གཞན་ཡང་རྒྱལ་པོ་གསལ་རྒྱལ་ལ་བུ་མོ་ཤིན་ཏུ་མི་སྡུག་པ་བཀྲ་མི་ཤིས་པའི་
མཚན་རྟགས་མང་པོ་ཅན་ཞིག་ཡོད་པ། གཞན་ཞིག་ལ་མནའ་མར་བྱིན་ནོ། །དེ་
ཚང་གིས་སུ་ལའང་སྟོན་མ་ཕོད་པས་ཁྱིམ་ཕུག་ཅིག་ཏུ་སྦས་ཏེ་སྒོ་བཅད་ནས་བཞག་
གོ བུ་མོ་དེས་མྱ་ངན་བྱས་ཏེ་སངས་རྒྱས་ལ་གསོལ་བ་བཏབ་པ་དང་། སངས་
རྒྱུས་དངོས་སུ་དེར་བྱོན་ནས་སྐུའི་འོད་ཟེར་གྱི་སྒོ་ཕྱིས་ནས་བུ་མོས་སངས་རྒྱས་

ཀྱི་སྐུ་མཐོང་མ་ཐག་ཏུ་ལུས་ཀྱི་རྣམ་སྨིན་ངན་པ་ཐམས་ཅད་དག་ནས་ལྷའི་བུ་མོ་
ལྟར་གྱུར་ཏོ། །ཁྱད་པར་དེང་སང་དྲག་པོས་མི་འདུལ་ཞི་བས་འདུལ་བའི་དུས་
ཡིན་པས་སེམས་ཅན་ལ་བྱམས་སྙིང་རྗེའི་ངང་ནས་སྐྱབས་འགྲོ་བྱེད་པ་འདིས་མ་
ཐུལ་པའི་ལྷ་འདྲེ་ཡོད་མི་སྲིད་ལ་ཁྱད་པར་ཚེ་གློ་བུར་འཕྲོག་པའི་ནད་རྒོད་ཤིན་
ཏུ་མང་སྟེ། མི་རྣམས་ཀྱིས་དགེ་བཅུའི་ཁྲིམས་དེ་བཤིག་ནས་མི་དགེ་བ་སྤྱོད་ཆེས་
པས་ལྷ་དང་ལྷ་མིན་གཉིས་ཀྱང་རྒྱུན་དུ་འཐབ་པ་དང་། མི་ལ་དགེ་བ་མེད་པས་
ལྷ་ཕམ། ལྷ་མིན་རྒྱལ་བས་ཁ་རླངས་འདོད་ཁམས་མི་ཡུལ་དུ་བཏང་བ་ལས་གཉན་
ནད་མི་འདྲ་བ་ཉེར་གཅིག་སོགས་དར་བ་དང་། རླུང་དང་ན་བུན་སྡུག་ཐལ་མང་
པོ་འཚུབས་པའི་ནང་ན་སྲིན་བུ་ཤིན་ཏུ་ཕྲ་བ་མང་བ་ཡོད་པས་མི་རྣམས་ཀྱི་མགོའི་
སྐྲ་རྩེ་རྐང་གི་སེན་རྩེ་ཡན་ཆད་ལ་ཁྱབ་ནས། རིམས་དང་ཡམས་ནད་སྣ་ཚོགས་
ཀྱིས་བཏབ་ནས་འཕྲལ་དུ་འཆི་བ་མང་བར་གསུངས་ལ། ད་ལྟའི་ནད་ཕལ་ཆེར་
ངོས་མི་ཟིན་སྨན་གྱིས་ཀྱང་མི་ཆོས་པ་སོགས་ཕལ་ཆེར་དེ་ཡིན་པས་འདི་ལའང་
འོད་དཔག་མེད་ལ་གསོལ་བ་བཏབ་ན་ཕན་ངེས་པར་མདོ་དང༌། ཚེ་མདོ་གཟུངས་
སོགས་ནས་མང་དུ་གསུངས་སོ། །བྲམ་ཟེ་མང་པོ་ཞིག་ནད་ཀྱིས་བཏབ་སྟེ་ལུས་
ཐམས་ཅད་རྨས་ཟོས་པ་ན། སྒྲོལ་མའི་རྡོ་སྐུ་ཞིག་ཡོད་པ་ལ་གསོལ་བ་བཏབ་པས་
ཐམས་ཅད་སོས་པར་བཤད་པ་སོགས་མང་ངོ༌། །དེ་ལྟར་གསོལ་བ་བཏབ་པ་ཙམ་
གྱིས་བྱིན་རླབས་འབྱུང་བ་སོགས་ནི་ཡིད་གཉིས་ཐེ་ཚོམ་མེད་པས་གསོལ་བ་བཏབ་
པའི་སྟོབས་ཀྱིས་ཡིན་གྱི་ཐེ་ཚོམ་ཅན་ལ་དེ་འདྲའི་བྱིན་རླབས་མྱུར་བ་མིན་པ་གོང་

དུ་བཤད་དོ། །མཚན་བཟུངས་ནས་གསོལ་བ་བཏབ་པས་གནས་སྐབས་ཀྱི་ཕན་
ཡོན་དེ་ལྟ་བུ་མཐར་ཞིང་ཁམས་སུ་སྐྱེ་བ་སྟེ། མདོ་ལས། འདི་ནས་ནུབ་ཀྱི་ཕྱོགས་
མསབཞུགས། །དེ་བཞིན་གཤེགས་པ་ཚེ་དཔག་མེད། །སུ་ཞིག་དེ་ཡི་མཚན་བརྗོད་
གཤེགས་པ་སོགས་ནས་མཆོད་དོ་སྐྱབས་སུ་མཆིའོ། །ཞེས་དང་། སངས་རྒྱས་
འོད་དཔག་མེད་ལ་སོགས་སྐྱེ་བར་བྱིན་གྱིས་རློབས། ཞེས་ཚར་གྲངས་བསོག་པ་
ལ་འབད་པ་ནི་དོན་ཆེའོ། །
། གསུམ་པ་སྨོན་ལམ་འགྲུབ་པའི་མཐུན་འགྱུར་བདེན་ཚིག་དང་གཟུངས་
སྔགས་ཀྱིས་བྱིན་གྱིས་བརླབ་པ་ནི། སྤྱིར་སྨོན་ལམ་འགྲུབ་པ་ནི་རྒྱུ་ཚོགས་བསགས་
རྒྱ་ཆེན་པོ་ཡོད་ན་འགྲུབ་པ་གོང་དུ་བཤད་ལ། ས་ཐོབ་འཕགས་པ་རྣམས་ཀྱིས་ནི་
སྨོན་ལམ་ཅི་བཏབ་ཐམས་ཅད་འགྲུབ་པ་ཡིན་ནོ། །ཚུལ་ཁྲིམས་དག་པའི་གང་ཟག་
དང༌། ཞིང་ཁྱད་པར་ཅན་ལ་བརྟེན་པ་དང་ལྷག་བསམ་རྣམ་པར་དག་པས་སྨོན་
ལམ་བཏབ་ནའང་འགྲུབ་སླ་བར་གསུངས་སོ། །དེ་འདྲའི་རང་སྟོབས་མེད་ན་གཞན་
སྟོབས་དཀོན་མཆོག་གསུམ་གྱི་མཐུ་དང་ནུས་པ་ལ་བརྟེན་ནས་བདེན་བརྡར་བྱས་
ན་དཀོན་མཆོག་གསུམ་གྱིས་བསླུ་བ་མི་སྲིད་པས་ན། རང་གི་སྨོན་ལམ་བཏབ་པ་
དེ་ལ་མཐུན་འགྱུར་མཛད་དེ་འགྲུབ་ངེས་པ་ཡིན་ནོ། །དེ་བས་ན་སངས་རྒྱས་དཀོན་
མཆོག་རྣམས་ནི་ཆོས་སྐུ། ལོངས་སྐུ། སྤྲུལ་སྐུ་སྟེ་སྐུ་གསུམ་གྱི་གོ་འཕང་བརྙེས་
པ་ཡིན་ཅིང་དེ་རྣམས་ཀྱང་ཆོས་ཀྱི་དབྱིངས་ནམ་མཁའ་ལྟར་མཉམ་པའི་བྱིན་རླབས་

བ་བདེན་པའི་རང་བཞིན་ཅན་ཡིན་ཏེ། རྒྱུད་བླ་མ་ལས། ཇི་ལྟར་སྔར་བཞིན་ཕྱིས་
དེ་བཞིན། །འགྱུར་བ་མེད་པའི་ཆོས་ཉིད་དོ། །ཞེས་པའི་བྱིན་རླབས་དང་། འཕགས་
ལམ་མང་དུ་བཏབ་པ་ཐམས་ཅད་གེགས་མེད་ཡིད་བཞིན་དུ་འགྲུབ་པར་ཤོག་ཅིག་
ཅེས་སོ། །བདེན་དཔང་བརྗོད་པའི་དོན་འདི་གོང་གི་སྨོན་ལམ་རྣམས་ཀྱི་སྐབས་
སུའང་དྲན་ཐུབ་ན་ལེགས་སོ། །རང་གིས་བདེན་སྟོབས་བརྗོད་པ་དང་རྒྱལ་བ་སྲས་
བཅས་རྣམས་ཀྱིས་ཀྱང་གསུང་རྡོ་རྗེའི་སྒྲས་དེ་དེ་བཞིན་དུ་འགྲུབ་པར་གྱུར་ཅིག་
ཅེས་གསུངས་པར་བསམས་ནས་སེམས་དགའ་བར་བྱའོ། །དེ་ལྟར་ན་ནི་སྨོན་ལམ་
འགྲུབ་པ་ལ་ཐེ་ཚོམ་མི་དགོས་སོ། །གཟུངས་སྔགས་ནི། དཀོན་མཆོག་གསུམ་ལ་
ཕྱག་འཚལ་ལོ། །ཞེས་དང་། ཏདྱ་ཐཱ་སོགས་ནི། འདི་ལྟ་སྟེ་དབང་པོ་ལྔ་ཡོངས་
སུ་དག་པའི་གཞི་ཚུགས་ཞེས་སྨོན་ལམ་འགྲུབ་པའི་འགྱུར་སྔགས་ཡིན། སྔགས་
པ་བཞིན་འཇམ་པའི་དཔལ་ལ་ཕྱག་འཚལ་ལོ། །ལེགས་པའི་དཔལ་ལ་ཕྱག་
འཚལ་ལོ། །མཆོག་གི་དཔལ་ལ་ཕྱག་འཚལ་ལོ། །དེ་དག་གི་ཆེད་དུ་གཞི་ཚུགས་
ཤིག་ཅེས་པའི་དོན་ནོ། །དེ་བཞིན་གཤེགས་པ་དེ་དག་གིས་བྱིན་གྱིས་བརླབས་
པའི་གཟུངས་སྔགས་ཁྱད་པར་ཅན་ཡིན་པས་བརྗོད་ན་དགེ་བ་མང་པོ་འཕེལ་བ་

དང་སྨོན་ལམ་འགྲུབ་པའི་ཐབས་ཡིན་ནོ། །དེའི་ལག་ལེན་ནི་འདུན་པ་རྩེ་གཅིག་
པས་ཚིག་རྗེས་དོན་དྲན་གྱི་སྒོ་ནས། བདག་དང་བདག་ལ་སོགས་ནས་འདི་བར་
ལན་གསུམ་འདོན། དེ་ནས་ཀླུ་སྒྲུབ་ཀྱི་འདི་ནས་ནུབ་ཕྱོགས་རོལ་ན། པཎ་ཆེན་
བློ་བཟང་ཆོས་རྒྱུན་གྱི་བསླུ་མེད་མ། རྗེ་བླ་མའི་ནམ་ཞིག་ཚེ་ཡི་འདུ་བྱེད་མ་སོགས།
གོ་བོ་རབ་འབྱམས་པའི་མི་མཇེད་མ། །ཀུན་མཁྱེན་འཇིགས་གླིང་གི་རྡུལ་བྲལ་མ་
སོགས་ཀྱང་བཏོན་ན་ས་ཐོབ་ཀྱི་གང་ཟག་རྣམས་ཀྱི་གསུང་བྱིན་རླབས་ཅན་ཡིན་
པས་དོན་ཆེ། འདོན་ཆའི་སྟེང་ན་གྲུབ་མཐའ་ཡོད་མི་གང་ཞིག་འཛེམ་བྱ་སྡིག་པ་
བྱའོ། །དེ་ལྟར་རྟེན་ཚོགས་ཞིང་གསལ་འདེབས་འོད་དཔག་མེད་དང་ཞིང་གི་བཀོད་
པ་ཡང་ཡང་ཡིད་ལ་བྱ་བ་དང་། རྒྱུ་ཚོགས་བསགས་སྒྲིབ་སྦྱོང་ཅི་ནུས་བྱེད་པ་དང་།
གྲོགས་བྱང་ཆུབ་སེམས་བསྐྱེད་གཞན་ཕན་བསམ་པ་བཟང་པོ་ལ་བློ་སྦྱོང་བ་དང་།
རྐྱེན་སྨོན་ལམ་རྣམ་དག་ལ་འདུན་པ་ཤུགས་དྲག་པོ་གཏད་ནས་ཡང་ཡང་འདེབས་
པ་སྟེ་བདེ་བ་ཅན་དུ་སྐྱེ་བའི་རྒྱུ་བཞི་པ་ཁྱིམ་པ་ཕོ་མོ་རྣམས་ལའང་མདོར་བསྡུས་རེ་
ཙམ་གོ་བརྡ་འཕྲོད་ངེས་བྱ། དེ་སྒྲུབ་པའང་མཆོག་དམན་སེར་སྐྱ་ཐམས་ཅད་ཀྱིས་
བསྒྲུབ་བྱའི་རྩ་བ་བྱེད་དགོས་ཏེ། ད་ལྟ་སྙིགས་མའི་འགྲོ་བ་རྣམས་བཅས་པ་དང་
རང་བཞིན་གྱི་སྡིག་པ་ཚབས་ཆེ་གྲངས་མང་བསགས་པས་ཐམས་ཅད་ངན་སོང་
དུ་འགྲོ་བ་ཡིན་ཏེ་བཅོམ་ལྡན་འདས་ཀྱི་མག་
བཞེས་ཏེ་ངན་སོང་ནས་མཐོ་རིས་སུ་འགྲོ་བ་ནི་འདི་ཙམ་ལས་མེད། མཐོ་རིས་ནས་
ངན་སོང་དུ་འགྲོ་བ་ནི་སའི་རྡུལ་ཙམ་མང་བར་གསུངས་སོ། །

དེས་ན་འདི་ནི་མདོ་རང་གི་ཉེ་ལམ་ཡིན་པས་འགྲུབ་སླ་ཞིང་ད་ལྟའི་གང་ཟག་
རྣམས་ཀྱིས་ཧ་ཅང་སྒྲུབ་མི་ནུས་པའང་མེད་ལ། ཁྱད་པར་དུ་ཆགས་མེད་རིན་པོ་
ཆེའི་གསུང་ཁྱད་པར་དུ་འཕགས་པ་འདིའི་སྒོ་ནས་མཉམ་མེད་དཔལ་དགེ་རིན་པོ་
ཆེའི་ཞིང་སྒྲུབ་ཀྱི་ཕྱག་བཞེས་འདི་ནི་ད་ལྟ་རང་རེ་རྣམས་ལ་དུས་བབ་ཀྱི་ཆོས་སྐལ་
དུ་བཞག་པ་ཡིན་ཞིང་། འདིའི་སྒོ་ནས་སེམས་ཅན་བསམ་གྱིས་མི་ཁྱབ་པ་བདེ་བ་
ཅན་དུ་སྐྱེ་བའི་མཛད་པ་གྲུབ་པ་དང་། ཞིང་སྒྲུབ་འདི་ལ་འབད་ཚད་ཐམས་ཅད་
བདེ་བ་ཅན་དུ་མ་སྐྱེས་ན་རྫོགས་པའི་སངས་རྒྱས་ཀྱིས་བསླུས་པ་དང་ངེད་རྣམས་
ཀྱིས་ཀྱང་བསླུས་པ་ཡིན་ཞེས་ཐུགས་རྗེ་ཅན་ཡབ་སྲས་རྣམས་ཀྱིས་ཡང་ཡང་ཞལ་
བཞེས་གནང་འདུག་པས། རྒྱལ་བའི་བཀའ་དང་བླ་མའི་གདམས་ངག་ལ་ཡིད་
ཆེས་བསྐྱེད་དེ་ཞིང་སྒྲུབ་འདིའི་སྒོ་ནས་རང་གཞན་གྱི་དོན་བསྒྲུབ་པ་ལ་འབད་
དགོས། དུས་མཐའ་ངན་པ་འདི་ལ་སྐྱེས་ནས་ངན་སོང་དུ་ལྟུང་མ་ཤོར་བར་དག་
པའི་ཞིང་དུ་འགྲོ་བའི་ཉེ་ལམ་ཞིག་ཡོད་ན་དེ་ལ་མི་འབད་པ་ནི་སྙིང་མེད་པ་ཡིན་
ནོ༑ ༑ལར་མདོ་སྡེ་རིན་པོ་ཆེ་འདི་ལྟ་བུའི་དོན་ལ་ཉན་པ་དང་བསྒྲུབ་པའི་ལག་
ལེན་བྱེད་རྒྱུ་བྱུང་བ་ཡང་སྔོན་ནས་ལས་འཕྲོ་ཡོད་པ་དང་། བསོད་ནམས་བསགས་
པའི་འབྲས་བུ་ཞིག་ངེས་པར་ཡིན་པས་དགའ་སྤྲོ་ཆེན་པོ་གྱིས་དང་ལས་མེད་ནང་
ནས་ལས་ཆེན་ཞེས་བྱ་བའང་ཡིན་ནོ། །འོད་མདོ་ལས། བསོད་ནམས་དག་ནི་མ་
བྱས་ན། །འདི་འདྲ་འདི་དག་ཐོས་མི་འགྱུར། །དཔའ་བོ་གང་དག་གྲུབ་གྱུར་བ།།
དེ་དག་གསུང་འདི་ཐོས་པར་འགྱུར། །ཞེས་གསུངས་སོ། །དེས་ན་འདི་འཆད་ཉན་
བྱེད་པ་ལ་བརྩོན་པར་མཛད་རིགས་སོ། །དེ་དག་ཁྱིམ་པའི་སྐྱེ་བོ་རྣམས་ལ་འཆད་

ཚེ་འབྲུ་གཉེར་བར་མི་སྤྲོ་ན་སྤྱི་བཤད་ཚུལ་དུ་རྒྱུ་བཞི་པོ་ས་བཅད་དུ་བྱས་ནས་
ལས་རྒྱུ་འབྲས་ཀྱི་ཁྲིད་དེ་རྣམས་ཞིབ་པར་འཆད་པ་གལ་ཆེ་ཞིང་། སངས་རྒྱས་
འདི་གཞུང་ཞལ་གསལ་བས་འབྲུ་འགྲེལ་མ་བྱས་ཀྱང་ཅུང་ཟད་སློབ་པ་ལ་བྱང་
བས་ཤེས་སླ་ཡང་། ཧ་ཅང་མི་ཤེས་པ་རྣམས་ཚིག་རྗེས་དོན་དྲན་ཙམ་རེ་ཤེས་ཕྱིར་
པ་ཡན་ཆད་ཀྱིས་གོ་བདེ་ཅི་ཐོན་བྱས་ཡོད་ཅིང་། གཏམ་རྒྱུད་རྣམས་ཚིག་བརྗོད་
ཚུལ་མདོ་དང་ཅུང་ཟད་མི་གཅིག་པ་འདྲ་བ་ཡོད་པ་ནི་ཕྱོགས་ཙམ་རེ་བསྡུས་ཏེ་བྲིས་
པ་དང་ལུང་འདྲེན་སོགས་ཕལ་ཆེར་བློ་ལ་སྣང་བ་རྣམས་བྲིས་པས་དོན་ལ་འགལ་
བ་མེད་ཅིང་ལུང་ཁུངས་ནོར་བ་སོགས་བྱུང་ན་དཔྱས་མི་འདོགས་པར་བཅོས་པར་
འཚལ་ལོ། །མཚུངས་མེད་དཔལ་དགེ་རིན་པོ་ཆེ་དཔོན་སློབ་རྣམས་ཀྱི་ཞལ་རྒྱུན་
སོར་བཞག་བྱས་པ་ནི་ཞལ་ནས་རྣ་བར་བརྒྱུད་པའི་བྱིན་རླབས་འབྱུང་བར་བསམ་
པའོ། །སྨྲས་པ། ༡དེ་ལྟར་ཐུབ་པའི་ལུང་གི་སྐྱེད་མོས་ཚལ། །མཛེས་བྱེད་སྨོན་
པའི་གཞུང་བཟང་ཆུ་སྐྱེས་སྒོམ། །ཚ་ཟེར་བློ་ཡིས་ལེགས་པར་རྒོད་བྱས་པ། །
བདག་འདྲ་བྱིས་པ་དགའ་བའི་རྒྱན་དུ་ལོངས། ། ༢འཁོར་བའི་ཆུ་ཀླུང་སྨྱོན་པའི་
ཁ་རླངས་དང་། ལས་ཉོན་རླུང་གི་སྙིང་སྟོབས་དྲག་པོ་ཡིས། །སྐྱེ་བའི་གྲུ་གཟེངས་
རྒ་བའི་ཆུ་སྲིན་ཁར། །འགྲོ་འདི་ཤེས་ནས་བག་ཡོད་བརྟན་པར་བྱ། ། ༣རབ་
དཀར་ཟླ་བའི་འོད་ཟེར་སྤུངས་པ་ལྟར། །བདེ་ཆེན་ཞིང་གི་བསྔགས་པའི་བདུད་

རྩི་ལ། །སྡུག་བསྔལ་ཚ་གདུང་ཁུར་གྱིས་མི་བཟོད་པས། །དགའ་བའི་སེམས་པ་
འདོད་ན་ངེས་ཤེས་སྐྱེད། ། ༤ གཡོ་བའི་གློག་ཕྲེང་ལྟ་བུའི་ཚེ་སྲོག་ནི། །བར་སྲིད་
མུན་པའི་ཀློང་དུ་ཡིབ་ལ་ཁད། །ད་དུང་མི་ཤེས་རྟག་པའི་ཡུན་ལ་རེ། །སྙོམ་ལས་
མི་དེ་འཆི་བདག་ཞགས་པའི་དབང་། ། ༥ རྒྱུ་བཞི་ཉི་ཟླའི་འོད་ཀྱི་གོས་དཀར་
གྱོན། །འཆི་མེད་ཞིང་མཐོང་དགའ་བའི་སོ་ཕྲེང་ངོམ། །མྱུར་མགྱོགས་ཐུགས་རྗེའི་
བགྲོད་པས་མདུན་བསུས་ཚེ། །འཆི་བདག་མུན་པ་རྒད་པོ་ངོ་ཚས་སྐྱེངས། །
པསྡིག་སྡུག་རྨོངས་པའི་གཉིད་ལ་ད་བར་དུ། །བྱིས་ཆོས་རྨི་ལམ་བུ་མོས་བསླུས་
བསླུས་ནས། །ཐུབ་དབང་མགྲིན་པའི་རོལ་མོས་སད་བྱས་ཏེ། །ད་ནི་ཐར་པའི་
གར་ལ་བལྟ་བར་སྤྲོ། ། ༧དད་པ་མི་ལྡོག་འཁོར་བའི་ཆོས་མི་འདོད། །དགེ་
སྡིག་ལས་ལ་སྲོག་གི་འདུ་ཤེས་བལྟ། །རྒྱལ་བའི་བཀའ་ལ་བདེན་པའི་ངེས་ཤེས་
འཁྲུངས། །དེ་འདྲའི་མི་ལ་དག་པའི་ཞིང་ཁམས་ཉེ། ། ༨དུས་མཐའི་དབང་གིས་
མཚན་གྱིས་སྐྱོབ། ། ༩བསྟན་པའི་བྱ་བཞག་འདུ་འཛིའི་དམག་གིས་བཅོམ། །
ཆོས་ཚུལ་མི་ཤེས་ལས་ངན་ཁུར་གྱིས་ངལ། །བསྐལ་པ་དེ་ཚེ་ལམ་འདི་གསལ་
བྱས་ན། །ཅི་ཞིག་ཉི་མའི་གཉེན་དེ་ཡང་འཁྲུངས་སམ། ། ༡་ཐོས་རྒྱ་ཆེ་ཡང་
བསམ་པའི་དོན་ལ་གཡེལ། །བཤད་གྲངས་མང་ཡང་བསྒོམ་པའི་ཡོན་ཏན་ཉུང་། །
བརྟག་དཔྱད་མེད་པ་སྨྱོན་པའི་ངང་ཚུལ་ཅན། །བདག་འདྲའི་རྩོམ་ལ་མྱང་བུའི་སྙིང་
པོས་དབེན། ། ༡༡འོན་ཀྱང་བཀའ་དང་ཞལ་རྒྱུན་རོ་བརྒྱའི་བཅུད། །ལྷག་བསམ་
དཀར་པའི་ཟས་ལ་བཏབ་པ་འདི། །དབུལ་རྨོངས་མ་རྒན་འགའ་ཡི་ལོངས་སྤྱོད་

དུ༑ ༑ལན་ཆགས་དྲིན་གྱི་དོ་ལོན་ཅུང་ཟད་སེམས། ། ༡༢སྡེབ་ལེགས་སྙན་པའི་
རྐེད་ཆིངས་ལྷོད་པ་ཡིས། །ཟློས་གར་ཅན་རྣམས་ཁ་མཚར་ཁོང་ནས་དགོད། །
བྱིས་པའི་བློ་དབང་འཁྲུལ་ཆོས་མཐོང་ན་ཡང་། །གནས་བརྟན་བློ་རབ་དམ་པས་
བཟོད་པར་མཛོད། ། ༡༣ཚུར་མཐོང་བྱིས་པའི་ཟོལ་དང་མ་བསྲེས་ཤིང་། །ཞི་
བདེས་མྱོང་པའི་རོ་ལ་མ་ཆགས་པའི། །ཤེས་རབ་ཐབས་སུ་རྒྱས་པའི་དགེ་ཚོགས་
འདི། །བསྟན་འགྲོའི་དོན་ཆེན་འགྲུབ་པའི་རྒྱུ་རུ་བསྔོ། ། ༡༤མ་རྒན་འགྲོ་རྣམས་
བདེ་ཆེན་ཞིང་གིས་འཚོ། །བདག་ནི་སྨྲ་བའི་སེང་གེའི་རྣམ་ཐར་ལྟར། །སྲིད་པ་
སྒྱུ་མའི་གྲོང་དུ་རྒྱུག་སྤྲོ་ན། །འཇིགས་པའི་སེམས་ཀྱི་དབང་དུ་མ་གྱུར་ཅིག །
༡༥བསྟན་པའི་ཉིན་བྱེད་ཆུ་ལྷའི་གྲོང་དུ་བྱོན། །རྨོངས་ཚོགས་རྒྱུ་སྐར་མུན་པའི་ཁྲོད་
ན་དགོད། །གང་མཚན་སྙན་པའི་སྒྲ་དབྱངས་ཕྲ་མོ་རེས། །ད་དུང་སྙིགས་མའི་
དྲེགས་པ་འཕྲོག་གྱུར་ཅིག ། ༡༦ ལྷ་རྣམས་མངོན་པར་འཕགས་པས་རོལ་མོ་
སྒྲོགས། །མི་རྣམས་དགེ་བཅུ་གསར་པའི་མེ་ཏོག་འཛིན། །དགོས་པའི་ལོངས་སྤྱོད་
དགའ་བའི་གྲོགས་སུ་འཕེལ། །ནད་མཚོན་མུ་གེའི་བསྐལ་བ་ཞི་གྱུར་ཅིག །
༡༧རྒྱལ་ཚབ་སྐྱེས་མཆོག་དམ་པའི་ཞབས་པད་ཕྲེང་། །འབྱོར་ལྡན་དད་པའི་སོར་རྩེས་
འཁྱུད་བྱས་ཏེ། །འཆད་རྩོད་རྩོམ་པའི་བྱ་བ་རྣམ་གསུམ་གྱིས། །བསྟན་པའི་དགའ་
སྟོན་རྒྱས་པའི་བཀྲ་ཤིས་ཤོག །ཅེས་ཆགས་མེད་བདེ་སྨོན་གྱི་འགྲེལ་བ་ཞིང་སྒྲུབ་དང་སྦྱར་ཏེ་ཁྲིད་
ཀྱི་ཚུལ་དུ་བྱས་པ་འདི་ཉིད་དྲིན་ཆེན་བླ་མའི་ཞལ་ཁྲིད་ལྟར་ལ་ལུང་གིས་བརྒྱན་ཏེ། ནུས་ཀྱང་གོ་སླ་བར་བྱས་
ཏེ་རྫོང་སར་བཀྲ་ཤིས་ལྷ་རྩེ་ནས་རྨེ་རི་དགེ་སློང་བློ་བཟང་ཆོས་ཀྱི་གྲགས་པའམ་བསོད་ནམས་ཆོས་འགྲུབ་
ཀྱིས་གང་དྲན་དུ་བྲིས་པ་འདིས་ཀྱང་འགྲོ་བ་མང་པོ་བདེ་བ་ཅན་དུ་སྐྱེ་བའི་རྒྱུར་གྱུར་ཅིག། །།

་༄༅། །ཆགས་མེད་བདེ་སྨོན་དང་འབྲེལ་བའི་ཞིང་སྒྲུབ་
ཕྱག་ལེན་བཞུགས་སོ། །
༄༅། །རྩཁ་པག་འདོན། ཨེ་མ་ཧོ། འདི་ནས་ཉི་མ༔ སོགས། སེར་ལྟེམ་མེ་བར། བཅོམ་
དེ་བཞིན་དུ། སྨན་གྱི་བླ་བཻཌཱུརྱ་འོད་ཀྱི་རྒྱལ་པོ་ལ༔ སོགས། དཔལ་ལྡན་བ་ཤཱཀྱ་ཐུབ་
ལ་ཕྱག་འཚལ་ལོ། །བདེ་བ་ཅན་དུ་སྐྱེ་བར་བྱིན་གྱིས་རློབས། །དེ་ནས་བ ཞུང་གི་
མོས་གུས་ཕྱུག་ལ༔ སོགས། བདེ་གཤེགས་འོད་དཔག་མེད་ལ་ཕྱག་འཚལ་ལོ། །
ལ་མཎྜལ་སོ་བདུན་མ་སྤྱི་ལྟར་ཕུལ་ལ། འདི་ཉིད་མགོན་པོ་འོད་དཔག་ཏུ་མེད་པ་དང་
ཕྱོགས་བཅུའི་རྒྱལ་བ་སྲས་དང་བཅས་པ་རྣམས་ལ་རང་གཞན་སེམས་ཅན་ཐམས་
ཅད་ནུབ་ཕྱོགས་བདེ་བ་ཅན་དུ་སྐྱེ་བའི་ཡོན་དུ་དབུལ་བར་བགྱིའོ། །ཐུགས་རྗེ་
འགྲོ༴ སོགས། ལོ་ཙཱཧཱུྃ། སྟོང་གསུམ་སོགས། ས་གཞི་སོགས། མཉེས་བྱེད་མཎྜལ་
སོགས། །རང་གཞུང་གི་བདག་གི་ལུས་དང་ལོངས་སྤྱོད༔ སོགས་ནས། སྟོབས་ཀྱི་བཞེས་
ཇུ་གསོལ་བར་ལན་གསུམ། མཆོད་བའི་སྤྲིན་གཟུངས་ལན་གསུམ། རོལ་བཅས་མཆོད། སྡིག་བཤགས་

༄༅། །བདེ་སྨོན་དང་འབྲེལ་བའི་ཞིང་སྒྲུབ་ཕྱག་ལེན།
ལག་ལེན་ལ། །ལྟུང་བཤགས་ཚར་གསུམ། སྤྱི་བཤགས་བླ་མ་རྡོ་རྗེ་འཛིན་པ་སོགས་ཚར་གསུམ་ཡིག་བརྒྱ་
ཚར་གསུམ་སོགས་ནས། རྗེ་བཙུན་བླ་མ་རྣམས་ཀྱི་སྤྱན་ལམ་དུ། ཡོ་བྱད་འབྱོར་ཚོགས་
ཆུང་བ་མཐོལ་ལོ་བཤགས། །ཡི་དམ་ལྷ་ཚོགས་རྣམས་ཀྱི་སྤྱན་ལམ་དུ། སྔགས་
རྟོགས་སྤངས་ལེན་བགྱིས་པ་མཐོལ་ལོ་བཤགས། མཁའ་འགྲོ་སྡེ་བཞི་རྣམས་ཀྱི་
སྤྱན་ལམ་དུ། །ཁས་བླངས་དམ་བཅས་ཉམས་པ་མཐོལ་ལོ་བཤགས། །ཆོས་སྐྱོང་
སྲུངས་མ་རྣམས་ཀྱི་སྤྱན་ལམ་དུ། །གཏོར་མ་ལོ་ཟླ་འགྱངས་པ་མཐོལ་ལོ་བཤགས།།
དུས་གསུམ་ཕ་མ་རྣམས་ཀྱི་སྤྱན་ལམ་དུ། །དྲིན་ལན་ལན་གྱིས་མ་ལོན་མཐོལ་ལོ་
བཤགས། །མཆེད་དང་ལྕམ་དྲལ་རྣམས་ཀྱི་སྤྱན་ལམ་དུ། །དམ་ཚིག་བརྩེ་གདུང་
ཆུང་བ་མཐོལ་ལོ་བཤགས། །འགྲོ་དྲུག་སེམས་ཅན་རྣམས་ཀྱི་སྤྱན་ལམ་དུ། །སྙིང་
རྗེ་ཕན་སེམས་ཆུང་བ་མཐོལ་ལོ་བཤགས། །སོ་སོར་ཐར་པ་རྣམས་ཀྱི་སྡོམ་པ་
དང་། །བྱང་ཆུབ་སེམས་དཔའ་རྣམས་ཀྱི་བསླབ་པ་དང་། །རིག་འཛིན་སྔགས་ཀྱི་
དམ་ཚིག་ལ་སོགས་པ། །འགལ་ཞིང་ཉམས་པ་ཐམས་ཅད་མཐོལ་ལོ་བཤགས། །
མི་འཆབ་མི་སྦད་སླན་ཆད་སྡོམ་པར་བགྱི། །དུས་གསུམ་བྱས་པའི་སྡིག་སྒྲིབ་མཐོལ་
ལོ་བཤགས། །ཚངས་པར་མཛད་ནས་སྐུ་གསུང་ཐུགས་ལ་སོགས། །མཆོག་དང་
ཐུན་མོངས་དངོས་གྲུབ་སྩལ་དུ་གསོལ། །ཚར་གཅིག་ཆོག་གོ །རང་གཞུང་གི ཕ་མས་
ཐོགས་དྲངས ནས་བྱིན་གྱིས་རློབས་པར། ལུས་ཀྱི་ལས་ནི། སོགས། དེ་རྣམས་ཕྱག་
དང་བཅས། འདུག་སྟེ་ཚུལ་ཁྲིམས་རྣམ་དག་གི་གཟུངས། །དེ་བཞིན་གཤེགས་པ་ཐམས་ཅད་ལ་
ཕྱག་འཚལ་ལོ། །བྱང་ཆུང་སེམས་དཔའ་སེམས་དཔའ་ཆེན་པོ་འཕགས་པ་སྤྱན་
རས་གཟིགས་དབང་ཕྱུག་ལ་ཕྱག་འཚལ་ལོ། །ཨོཾ་ཨ་མོ་གྷ་ཤི་ལ༔ སོགས། བདག་

སོགས་སེམས་ཅན་ཐམས་ཅད་ཀྱི་རྒྱུད་ལ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་ཆོས་
རྣམས་ཡོངས་སུ་རྫོགས་པར་གྱུར་ཅིག །ཉོན་མོངས་པས་ཚུལ་ཁྲིམས་འཆལ་བ་
ལས་བྱུང་བའི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པར་གྱུར་ཅིག །འཕགས་
པ་དགྱེས་པའི་ཚུལ་ཁྲིམས་ཀྱི་སྐལ་བ་དང་ལྡན་པར་གྱུར་ཅིག །ཉོན་མོངས་པས་
མི་བརྫི་བའི་རྣམ་པར་གྲོལ་བའི་བདེ་བ་ལ་རེག་པར་གནས་པར་གྱུར་ཅིག །ཁྲིམས་
ཀྱི་ཚུལ་ཁྲིམས་སྐྱོན་མེད༔ ཚུལ་ཁྲིམས་རྣམ་པར༔ རློམས་སེམས༴ ཚུལ་ཁྲིམས
རྒྱལ་བ་ཀུན་གྱི་རྗེས་སུ་སློབ་གྱུར་ཏེ། །བཟང་པོ་སྤྱོད་པ་ཡོངས་སུ་རྫོགས་བྱེད
ཚུལ་ཁྲིམས་སྤྱོད་པ་དྲི་མེད་ཡོངས་དག༔ རྟག་ཏུ་མ་ཉམས་སྐྱོན་མེད་སྤྱོད་པར་
གཞན་གནོད་གཞི་བཅས་སྤང་༔ རྨི་ལམ་ན་ཡང་སྡིག་པ༔ བྱང་ཆུབ་སེམས་དང་
ནམ་ཡང་མི་འབྲལ༔ ཚུལ་ཁྲིམས་ཕུན་སུམ་ཚོགས་པའི༔ ཐར་པའི་རྒྱལ་མཚན་
རྟེན་པར༴ ཚངས་པར་སྤྱོད་པ་ཚེ་མཐར་ཕྱིན་པར་གྱུར་ཅིག །ཚུལ་ཁྲིམས་ཀྱི་ཕུང་
པོ་ཡོངས་སུ་རྫོགས་པར་གྱུར་ཅིག །ཚེ་རབས་ཐམས་ཅད་དུ་རབ་ཏུ་བྱུང་བ་ཐོབ་
པར་གྱུར་ཅིག །ཧ་ཅང་ཕྱུགས་པོའི་ཁྱིམ་དང་ནི། །དབུལ་པོའི་ཁྱིམ་དུ་མི་སྐྱེ་ཞིང་། །
བར་མའི་ཁྱིམ་དུ་སྐྱེ་ནས་ཀྱང་། །རྟག་ཏུ་རབ་བྱུང་ཐོབ་པར་ཤོག །གཞན་གྱི་དགེ་
བརྡ སོགས་ནས། འགྲུབ་པར་ཤོག །ཟླུབས་སེམས་སྡོམ་བླང་ནི། ཕྱོགས་བཅུ་ན་བཞུགས་
པའི༔ སོགས་ནས། དགོངས་སུ་གསོལ་བར་བརྗོད། བྱང་ཆུབ་སྙིང་པོ་མཆིས་ཀྱི༔
སོགས་ལན་གསུམ། ཡང་ན། སངས་རྒྱས་ཆོས་དང་ཚོགས་ལན་གསུམ་གྱིས་སྡོམ་
པ་ལེན་ཞིང་། བྱང་ཆུབ་སེམས་མཆོག་སོགས། དལ་བུས་བརྗོད་ནས། བདག་
དང་བདག་ལ་འབྲེལ་༴ སོགས་ནས་མཐར་རྒྱན་བྱ།

༄༅། །བདེ་སྨོན་བསྡུས་པ་བཞུགས།
༄༅། །ཨེ་མ་ཧོ། ནུབ་ཕྱོགས་བདེ་ཆེན་རང་བཞིན་སྤྲུལ་བའི་ཞིང་། །ངོ་མཚར་
བཀོད་པ་བསམ་གྱིས་མི་ཁྱབ་པར། །འདྲེན་མཆོག་རྒྱལ་བ་མགོན་པོ་འོད་དཔག་
མེད། །ཉེ་སྲས་བརྒྱུད་སོགས་འཁོར་ཚོགས་རྒྱ་མཚོས་བསྐོར། །སངས་རྒྱས་འཇིག་
རྟེན་དབང་ཕྱུག་རྒྱལ་པོའི་དྲུང་། །གང་ཁྱོད་དགེ་སློང་ཆོས་ཀྱི་འབྱུང་གནས་ཀྱིས། །
ཐུགས་དམ་དགོངས་ཤིག་ཡེ་ཤེས་སྤྱན་གྱིས་གཟིགས། །བདག་གི་མོས་གུས་ཡིད་
ལ་ལྷང་ངེར་གསལ། །ཕྱག་དང་དངོས་འབྱོར་ཡིད་ཀྱིས་སྤྲུལ་པའི་མཆོད། །སྡིག་
ལྟུང་སྙིང་ནས་བཤགས་ཤིང་སྡོམ་པར་བགྱི། །འཁོར་འདས་དགེ་ལ་ཡི་རང་ཆོས་
འཁོར་བསྐུལ། །འགྲོ་གྲོལ་བར་དུ་རྟག་པར་བཞུགས་གསོལ་འདེབས། །ཚད་མེད་
བཞི་དང་བྱང་ཆུབ་སེམས་མཆོག་བསྐྱེད། །དུས་གསུམ་དགེ་ཚོགས་བྱང་ཆུབ་ཆེན་
པོར་བསྔོ། །དེང་ནས་དུས་གསུམ་སྤྱོད་ལམ་ཐམས་ཅད་དུ། །མཚན་དཔེའི་སྐུ་ལ་
དམིགས་པའི་ཏིང་འཛིན་དང་། །ངག་གི་སྒྲིབ་སྦྱོང་མཚན་ནས་ཡང་ཡང་སྒྲོག །
འདུན་དང་དད་པས་གང་སྣང་ཞིང་ཁམས་བསྒོམ། །དོན་མེད་ཚེ་འདིའི་བྱ་བ་རྒྱུང་
བསྲིངས་ཏེ། །དབེན་པའི་གནས་སུ་དྲན་ཤེས་བག་ཡོད་ཀྱིས། །སྨོན་ལམ་ཟབ་
མོའི་སྒྲུབ་པ་རྩེ་གཅིག་པས། །ཕྱི་མའི་དོན་ཆེན་མ་ལུས་འགྲུབ་པར་ཤོག །གལ་
ཏེ་གློ་བུར་འཆི་བའི་དུས་བྱུང་ན། །འོད་དཔག་མེད་མགོན་གསལ་བའི་ཐུགས་ཀ་
རུ། །རྣམ་ཤེས་གཏད་པས་ཐུགས་རྗེ་སྨོན་ལམ་གྱིས། །བདེ་བ་ཅན་དུ་ཡུད་ཀྱིས་

སླེབ་པར་ཤོག །ནམ་ཞིག་ཚེ་ཡི་དུས་མཐར་ཐུག་པ་ན། །ལུས་དང་ལོངས་སྤྱོད་
གང་ལ་ཆགས་མེད་པར། །དག་པའི་ཞིང་ཁམས་རྟེན་དང་བརྟེན་པ་ལ། །འདུན་
པས་སྨོན་ལམ་བཟང་པོས་མཚམས་སྦྱོར་ཤོག །འཆི་ཁའི་བར་དོ་འཆར་བར་རྩོམ་
པའི་ཚེ། །བདེ་གཤེགས་བཅུ་ཕྲག་གཉིས་དང་འོད་དཔག་མེད། །འཁོར་ཚོགས་
མངོན་སུམ་སྣང་ལ་ཡེངས་མེད་དང་། །ཞིང་དེར་བགྲོད་ནས་རབ་དགའི་ས་ཐོབ་
ཤོག །བཟང་པོ་སྤྱོད་པའི་སྨོན་ལམ་ཡོངས་རྫོགས་ཤོག །སྙིང་རྗེའི་ཤུགས་ཀྱི་
འཁོར་བ་མི་འདོར་བར། །རབ་འབྱམས་ཕྲིན་ལས་འབར་བས་འགྲོ་བ་རྣམས། །
འདྲེན་པའི་དེད་དཔོན་མཆོག་ཏུ་བདག་གྱུར་ཅིག །ཅེས་བདེ་སྨོན་བསྡུས་པ་ཞིག་དགོས་ཞེས་
དགེ་རྒན་ཚེ་དབང་གིས་བསྐུལ་ངོར་ཆོས་ཀྱི་མིང་ཅན་གྱིས་བྲིས་བས་འབྲེལ་ཚད་བདེ་བ་ཅན་དུ་སྐྱེ་བའི་རྒྱུ་

༄༅། །བདེ་སྨོན་བསྡུས་པའི་འགྲེལ་བ་ཉིན་བྱེད་
སྣང་བ་བཞུགས་སོ། །
༄༅། །གང་སྔོན་ཐུགས་བསྐྱེད་སྨོན་ལམ་དག་པའི་མཐུས། །མཚན་ཙམ་ཐོས་
པས་འགྲོ་ཀུན་བདེ་ཆེན་ཞིང་། །འདྲེན་པའི་དེད་དཔོན་སངས་རྒྱས་སྣང་མཐའ་
ཡས། །ཞབས་རྡུལ་དྲི་མ་མེད་ལ་གུས་ཕྱག་འཚལ། །གང་ཞིག་ཀུན་ནས་དང་བའི་
སེམས་ཀྱིས་ནི། །བདེ་ཆེན་ཞིང་དུ་སྐྱེ་བའི་རྒྱུ་བཞི་པོ། །སྨོན་ལམ་བསྡུས་པའི་
ཚིག་དོན་ལེགས་བཀྲོལ་བའི། །འགྲེལ་བ་ཉིན་བྱེད་སྣང་བ་འདིར་གསལ་བྱ། །
དེ་ལ་འདིར་བཀའ་དྲིན་མཚུངས་མེད་ཐུགས་རྗེའི་གཏེར་མཛོད་རྩ་བའི་བླ་མ་
རིན་པོ་ཆེ་བསོད་ནམས་ཆོས་འགྲུབ་ཀྱིས་མཛད་པའི་གསུང་བྱིན་རླབས་ཅན་བདེ་
སྨོན་བསྡུས་པའི་དོན་རིམ་གྱིས་བཀྲལ་བ་ལ། །མཚན་དོན། གཞུང་དོན། མཇུག་
དོན། མཇུག་དོན་དང་གསུམ། དང་པོ་མཚན་དོན་ནི། བདེ་སྨོན་བསྡུས་པ་བཞུགས།
ཞེས་པས་རྣམ་དག་བདེ་བ་ཅན་དུ་སྐྱེ་བའི་སྨོན་ལམ་བཀའ་གཏེར་བསྟན་བཅོས་
རྣམས་སུ་རྒྱས་བསྡུས་མང་དུ་བཞུགས་པའི་དོན་ཐམས་ཅད་ཆུ་བརྒྱ་ཟམ་འོག་
གཅིག་ཏུ་འདུས་པ་ལྟར་མདོ་དོན་ཧྲིལ་གྱི་དྲིལ་ནས་ཚིག་ཉུང་ངུར་ལེགས་པར་
བསྡུས་པ་ཞེས་བྱ་བ་གཞུང་འདི་ན་བཞུགས་སོ་ཞེས་མཚན་སྨོས་པའོ། །
གཉིས་པ་གཞུང་དོན་བཤད་པ་ལ་ངོ་མཚར་བའི་ཚིག་གི་སྤྲོ་བ་བསྐྱེད་པ། གནས་
སྐབས་བདེ་བ་ཅན་དུ་སྐྱེ་བའི་རྒྱུ་བཞི་བསྒྲུབ་པ། མཐར་ཐུག་རྒྱལ་བའི་ཕྲིན་ལས་

རླབས་པོ་ཆེ་འགྲུབ་པར་སྨོན་པ་དང་གསུམ་ལས། དང་པོ་སྤྲོ་བ་བསྐྱེད་པ་ནི། ཨེ་
མ་ཧོ་ཞེས་པ་ངོ་མཚར་བའི་གཏམ་སྟེ། ཅི་ལ་ངོ་མཚར་སྙམ་ན་སྤྲོ་བ་བསྐྱེད་པའི་
ཕྱིར་ཡིད་ཆེས་པའི་ལོ་རྒྱུས་ཅུང་ཟད་གླེང་ན་རབ་འབྱམས་རྒྱལ་བ་ཀུན་གྱི་ངོ་བོ་
རིགས་དང་དཀྱིལ་འཁོར་ཀུན་གྱི་ཁྱབ་བདག་སངས་རྒྱས་སྣང་བ་མཐའ་ཡས་ཉིད་
ཡེ་སངས་རྒྱས་པ་ཆོས་སྐུའི་སྟོན་པ་འོད་མི་འགྱུར་བ་ཞེས་དུས་གསུམ་སངས་རྒྱས་
ཀུན་དང་དགོངས་པ་འདུ་བྲལ་མེད་པར་བཞུགས་ཀྱང་། གདུལ་བྱའི་སྣང་ངོར་
ཡང་སངས་རྒྱས་པའི་ཚུལ་སྟོན་པའི་རིམ་པ་སྔོན་བསྐལ་པ་དཔག་མེད་འདས་པའི་
གོང་རོལ་དུ་གླིང་བཞི་ལ་དབང་བའི་འཁོར་ལོས་བསྒྱུར་བའི་རྒྱལ་པོ་རྩིབས་ཀྱི་མི་
ཁྱུད་དང་། བློན་པོ་བྲམ་ཟེ་རྒྱ་མཚོའི་རྡུལ་གཉིས་ལ་བུ་སྟོང་ཕྲག་རེ་ཡོད་པ་ལས།
བློན་པོའི་བུ་ཐ་ཆུང་རིན་ཆེན་སྙིང་པོ་ཞེས་བྱ་བ་བསྐལ་མང་ཚོགས་གཉིས་བསགས་
པའི་བསགས་པའི་འབྲས་བུ་དུས་སུ་སྨིན་ནས་མངོན་པར་སངས་རྒྱས་པའི་མཚན་
རིན་ཆེན་སྙིང་པོ་ཞེས་པའི་དྲུང་དུ་རྒྱལ་བློན་ཡབ་སྲས་ཐམས་ཅད་བྱང་ཆུབ་མཆོག་
ཏུ་ཐུགས་བསྐྱེད་དེ་སྨོན་ལམ་ལེགས་པར་བཏབ་པ་ལས་རྒྱལ་པོ་རྩིབས་ཀྱིས་མུ་
ཁྱུད་ཉིད་ཀྱིས་སངས་རྒྱས་ཐམས་ཅད་ལས་ཁྱད་པར་དུ་འཕགས་པའི་སྣོད་དང་
བཅུད་རྣམ་པར་དག་པའི་ཞིང་ཁམས་ཡིད་ལ་བྱས་ཏེ་ཞིང་དེར་བདག་མངོན་པར་
རྫོགས་པར་སངས་རྒྱས་ནས་མཐོང་ཐོས་དྲན་རེག་གི་གདུལ་བྱ་རྣམས་ཞིང་དེ་ཉིད་
དུ་སྐྱེ་བའི་ཐུགས་བསྐྱེད་དང་སྨོན་ལམ་རྣམ་པར་དཀར་བའི་སྟོབས་ཀྱིས་བདེ་ལྡན་
ཞིང་གི་སྟོན་པ་སངས་རྒྱས་སྣང་བ་མཐའ་ཡས་ཞེས་སངས་རྒྱས་ནས་འཇིག་རྟེན་
འདིའི་བསྐལ་པ་བཅུ་སོང་ཡང་བདེ་བ་ཅན་གྱི་ཞག་བཅུ་ལས་མ་སོང་། ད་དུང་

བསྐལ་པ་གྲངས་མེད་མང་པོའི་བར་དུ་སྐུ་མྱ་ངན་ལས་མི་འདའ་བར་རེས་མེད་
འགྲོ་བ་འདྲེན་པའི་དེད་དཔོན་དམ་པ་ཉིད་དུ་བཞུགས་ཤིང་དད་ལྡན་མཆོག་དམན་
སུས་ཀྱང་སྙིང་ནས་གསོལ་བ་བཏབ་ཅིང་བསྒྲུབ་ན་ཞིང་དེར་སྐྱེ་བར་མ་ཟད་ཐ་ན་
མཚན་ཐོས་པས་ཀྱང་སྐྱེ་ངེས་པར་ཞིང་བཀོད་ཀྱི་མདོ་ལས། ངས་ནི་སྔོན་ཚེ་སྨོན་
ལམ་འདི་སྐད་བཏབ། །སེམས་ཅན་གང་གི་ང་ཡི་མིང་ཐོས་ཚེ། །ང་ཡི་ཞིང་དུ་རྟག་
ཏུ་འོང་བར་ཤོག །ང་ཡི་སྨོན་ལམ་བཟང་པོ་དེ་རྫོགས་ནས། །འཇིག་རྟེན་ཁམས་
མང་དག་ནས་སེམས་ཅན་འོང་། །དེ་དག་ང་ཡི་ཞིང་དུ་ལྷགས་ནས་ནི། །དེ་དག་
སྐྱེ་བ་གཅིག་ལས་ཕྱིར་མི་ལྡོག །ཅེས་དང་། འོད་མདོ་ལས། བདག་སངས་རྒྱས་
པའི་ཚེ་སེམས་ཅན་གང་དག་བདག་གིས་མིང་ཐོས་པར་གྱུར་པ་དེ་དག་བྱང་ཆུབ་
ཀྱི་ལམ་ལས་ཕྱིར་མི་ལྡོག་པར་མ་གྱུར་པ་དེ་སྲིད་དུ་བདག་མངོན་པར་རྫོགས་པར་
འཚང་རྒྱ་བར་མི་བགྱིའོ། །ཞེས་དང་། ཞིང་མདོ་ལས། བཅོམ་ལྡན་འདས་གལ་
ཏེ་བདག་བྱང་ཆུབ་ཐོབ་པའི་ཚེ། སེམས་ཅན་གང་དག་འཇིག་རྟེན་གྱི་ཁམས་གཞན་
དག་ཏུ་བླ་ན་མེད་པའི་བྱང་ཆུབ་ཏུ་སེམས་བསྐྱེད་ནས། བདག་གི་མིང་ཐོས་ཏེ་སེམས་
རབ་ཏུ་དད་པར་གྱུར་ལ་བདག་རྗེས་སུ་དྲན་པ་དེ་དག་གལ་ཏེ་འགུམ་པའི་དུས་ཉེ་
བར་གནས་པའི་ཚེ། བདག་དགེ་སློང་གི་དགེ་འདུན་གྱིས་ཡོངས་སུ་བསྐོར་ཞིང་
བདར་བའི་མདུན་དུ། འདི་ལྟ་སྟེ། གཡེངས་པ་མ་མཆིས་པའི་སེམས་ཀྱིས་གནས་
པར་མ་གྱུར་པ། དེ་སྲིད་དུ་བདག་བླ་ན་མེད་པའི་བྱང་ཆུབ་ཏུ་མངོན་པར་རྫོགས་
པར་འཚང་རྒྱ་བར་མི་བགྱིའོ། །ཞེས་དང་། ཡང་དེ་ལས། གང་ཞིག་ཕྲ་རབ་རྡུལ་
སྙེད་འཇིག་རྟེན་ཁམས། །བཤིག་ཅིང་གཤགས་ཏེ་རྡུལ་ཏུ་བྱས་གྱུར་པ། །དེ་བས་

མང་བའི་འཇིག་རྟེན་རྣམས་ཀྱི་ཁམས། །རིན་ཆེན་བཀང་སྟེ་སྦྱིན་པ་བྱིན་པ་བས། །
གང་གིས་དཔག་ཏུ་མེད་པའི་འོད་མཚན་དང་། །བདེ་བ་ཅན་གྱིས་ཡོན་ཏན་ཁྱད་
འཕགས་རྣམས། །ཐོས་ནས་དགའ་སྟེ་ཐལ་མོ་སྦྱར་བྱེད་པ། །བསོད་ནམས་དེ་ཡི་
ཆར་ཡང་འགྱུར་མ་ཡིན། །དེ་ལྟ་བས་ན་དེ་བཞིན་གཤེགས་དེ་ཡི། །ཡོན་ཏན་ཐོས་
ནས་མགུ་དང་དད་སྐྱེད་ལ། །བདེ་བ་ཅན་གྱི་འཇིག་རྟེན་ཁམས་མཆོག་ཏུ། །འགྲོ་
བར་བྱ་ཕྱིར་མོས་པ་དྲག་པོ་སྐྱེད། །ཅེས་དང་། དེ་བཞིན་དུ་ཡེ་ཤེས་ཀྱི་མཁའ་འགྲོ་
མ་མ་ཅིག་གི་སྲས་རྒྱལ་བ་དོན་འགྲུབ་ལ་མཁའ་འགྲོའི་གསང་ཚིག་ཏུ་གདམས་
པ་དམ་ཚིག་ཉི་ཤུ་རྩ་གཅིག་པ་ལས། སངས་རྒྱས་མྱུར་དུ་ཐོབ་པར་འདོད་པ་ལ།
མི་འདྲ་བས་བགྲང་གིས་མི་ལངས་ཤིང་། བརྗོད་པས་མཐའ་ཆོད་པར་དཀའ་བ་
རྣམས་ཡོད་ཚུལ་གསུངས་ནས། དེ་ལ་བདེ་བ་ཅན་མ་གཏོགས་པའི་གཞན་ཞིང་
ཁམས་རབ་རྣམས་སུ་སྐྱེ་བ་ལ། སྒྲིབ་གཉིས་མ་ལུས་པ་ཆོད་ནས་ས་བརྒྱད་པ་ཡན་
ཆད་ཐོབ་དགོས། ཞིང་ཁམས་འབྲིང་དུ་སྐྱེ་བ་ལ་ཡང་། ཉོན་མོངས་པའི་སྒྲིབ་པ་
ཕྲ་བའི་ཕྲ་བ་ཡང་མ་ལུས་པ་ཆོད་ནས། སྒོམ་ལམ་དང་པོ་ཡན་ཆད་ཐོབ་དགོས།
ཞིང་ཁམས་ཐ་མ་ན་ཡང་བདག་འཛིན་རྩ་བ་ནས་ཆོད་ཅིང་། བདག་མེད་ཆོས་ཉིད་
ཀྱི་བདེན་པ་མཐོང་ལམ་ཐོབ་དགོས། མཐོང་ལམ་མ་ཐོབ་ཀྱི་བར་དུ་སྨོན་ལམ་
བཏབ་ཀྱང་མི་འགྲུབ། མཐོང་ལམ་མ་ཐོབ་ཀྱང་དམ་ཚིག་བསླབ་བྱའི་ཚུལ་ཁྲིམས་
རྣམས་ལ་སྐྱོན་ཕྲ་བའི་ཕྲ་མ་ཙམ་ཡང་མ་ཞུགས་ཤིང་། སྡིག་པའི་དག་ཤན་དང་།
དགེ་བའི་ཕྱོགས་རྣམས་སྒྲུབ་པ་དང་། སྨོན་ལམ་ལ་འབད་ན་དགའ་ལྡན་ལ་སོགས་

པའི་ཞིང་ཁམས་ཆུང་ངུ་འགའ་ཞིག་ཏུ་སྐྱེ་རུང་བ་ཙམ་ཡང་ཡོད་པར་འདུག་སྟེ། དེ་
ཡང་དཀའ་བར་གདའོ། །ཞིང་ཁམས་དེ་རྣམས་སུ་ཉོན་མོངས་པའི་ཁྲོད་ན་གནས་
པའི་སོ་སོའི་སྐྱེ་བོ་ཐ་མལ་བའི་སྐྱེ་གནས་ནི་མ་ཡིན་པས། དེར་ཡང་སྨོན་ལམ་
རིང་དུ་གདབ་པར་བྱའོ། །དེ་བས་ན་ཐ་མལ་པའི་གང་ཟག་ཉོན་མོངས་ཅན་རྣམས་
ནི༑ སངས་རྒྱས་ཀྱི་ཞིང་ཁམས་སུ་སྐྱེ་མི་སྲིད་པ་ཡིན་ཏེ། འོན་ཀྱང་སངས་རྒྱས་
འོད་དཔག་མེད་ཀྱི་སྨོན་ལམ་གྱི་སྟོབས་ཀྱིས་བདེ་བ་ཅན་གྱི་ཞིང་ཁམས་དེ་རུ་སྐྱེ་
བ་ནི་མགོན་པོ་འོད་དཔག་མེད་ཉིད་ཀྱི་ཞལ་གྱིས་བཞེས་པ་ཡིན་པས་ན། བདེ་
བ་ཅན་དུ་སྐྱེ་བའི་སྨོན་ལམ་གྱི་སྒོ་ཐམས་ཅད་ནས་འབད་དགོས་སོ། །དེ་ཡང་ཐེ་
ཚོམ་དང་། །སོམ་ཉི་དང་། ལེ་ལོ་དང་། སྤང་བླངས་མེད་པར་ངེས་ཤེས་དང་བརྩོན་
འགྲུས་དྲག་པོའི་སྒོ་ནས་བདེ་བ་ཅན་གྱི་ཞིང་བཀོད་དང་། ཡོན་ཏན་རྣམས་དྲན་
པར་བྱས་ལ་སྨོན་ལམ་གདབ་པར་བྱའོ། །བདེ་བ་ཅན་གྱི་ཞིང་ཁམས་ནི་སངས་
རྒྱུས་གཞན་གྱི་ཞིང་ཁམས་ལས་ཁྱད་པར་དུ་ལྷག་པ་ཡིན་ཏེ། དེ་ཅིའི་ཕྱིར་ཞེ་ན།
བདེ་བ་ཅན་དུ་ཐ་མལ་པ་ཉོན་མོངས་པ་དང་བཅས་པའི་སོ་སོའི་སྐྱེ་བོའི་གང་ཟག་
རྣམས་ཀྱང་སྐྱེ་རུང་བས་ལྷག་པ་ཡིན་པ་དང་། དེར་སྐྱེས་ནས་ཀྱང་ཅི་བསམ་པའི་
འདོད་པ་ཐམས་ཅད་ཀྱང་བསམ་མ་ཐག་པས་འགྲུབ་པ་ཡིན་ཅིང་། ཉོན་མོངས་
པའི་སྒྲིབ་པ་ཕྲ་བ་ཙམ་གྱིས་ཀྱང་མི་གོས་པ་དང་། གཞན་སངས་རྒྱས་ཀྱི་ཞིང་
ཁམས་གང་འདོད་དུ་འགྲོ་བས་ཆོག་པས་ལྷག་པ་དང་། གཞན་གྱི་ཞིང་ཁམས་
ལས་སངས་རྒྱས་པ་ཡང་མྱུར་བའི་ལྷག་པ་དང་། དེ་ལ་སོགས་པའི་ཡོན་ཏན་བསམ་
གྱིས་མི་ཁྱབ་པ་དང་ལྡན་པའི་བདེ་བ་ཅན་ལས་ཟིན་ཐག་ཉེ་བའི་ཞིང་ཁམས་ནི་

གཞན་དུ་མེད་པས་བདེ་བ་ཅན་དུ་སྐྱེ་བའི་སྨོན་ལམ་ལ་འབད་པ་ནི་གལ་ཤིན་ཏུ་
ཆེ་ཞེས་གསུངས། ཞིང་མཆོག་སྒོ་འབྱེད་ལས། གཞན་ཡང་ཞིང་ཁ་ཅིག་ནི་སྙིགས་
མ་ལྔས་སྦགས་པས་དེར་སྐྱེས་པ་རྣམས་ཉམས་པར་སླ་ཞིང་ཁ་ཅིག་ནི་བྱང་ཆུབ་
སེམས་དཔའི་འཁོར་ཤ་སྟག་གིས་བང་བ་ལ་སོགས་པ་སྣོད་བཅུད་ཀྱི་འབྱོར་བ་
ཧ་ཅང་ཡང་རླབས་ཆེ་བས་སྐྱེ་བར་དཀའ་བ་དང་། བདེ་བ་ཅན་དུ་སྐྱེས་པ་རྣམས་
ནི་ཡང་དག་པ་ཉིད་ཀྱི་ཚོགས་འབའ་ཞིག་ཏུ་ངེས་པའི་ཕྱིར་དང་། གང་ལ་འདུན་
པ་ཤས་ཆེ་བ་དེ་ཞིང་དེར་སྐྱེ་ཞིང་། འདིའི་གང་ཟག་རྣམས་བདེ་བ་ཅན་ལ་མོས་
པ་མང་བའི་ཕྱིར་བདག་ཅག་རྣམས་ཀྱིས་སངས་རྒྱས་ཀྱི་ཞིང་དུ་སྐྱེ་བ་འཛིན་པའི་
སྨོན་ལམ་ནི་གཙོ་བོར་བདེ་བ་ཅན་གྱི་ཞིང་ལ་དམིགས་ཏེ་བགྱིད་པར་རིགས་སོ། །
ཞེས་གསུངས་མཆན། གཞན་ཡང་། འོད་དཔག་མེད་ཀྱི་མཚན་ཐོས་ཤིང་དགེ་
བའི་རྩ་བ་རྣམས་ཞིང་དེར་སྐྱེ་བའི་ཕྱིར་དུ་བསྔོས་ན། མཚམས་མེད་པ་ལྔ་དང༌།
ཆོས་སྤངས་པ་མ་གཏོགས་སྒྲིབ་པ་གཞན་ཡོད་ཀྱང་མི་སྒྲིབ་པར་ཞིང་ཁམས་དེར་
སྐྱེ་བ་འོད་དཔག་མེད་ཀྱི་སྨོན་ལམ་གྱིས་ཡིན་པར་ཞིང་བཀོད་མདོ་ལས་གསུངས་
པས་ཤིན་ཏུ་སྐྱེ་སླ་ཞིང་། དེར་སྐྱེས་ནས་འཁོར་བར་ཕྱིར་མི་ལྡོག་པ་དང་སྡུག་
བསྔལ་གྱི་སྒྲ་ཡང་མི་གྲགས་ཤིང་། བདེ་སྐྱིད་ཕུན་སུམ་ཚོགས་པའི་ངང་ནས་
སངས་རྒྱས་པར་གསུངས་པའི་ཕྱིར། རྫོགས་པའི་སངས་རྒྱས་ཐོབ་པ་ལ་བར་
ཆད་མེད་ཅིང་ལག་ཐག་ཉེ་བ་ཡིན་ནོ་ཞེས་འོད་དབང་ལས་གསུངས། གཞན་ཡང་
མདོ་དང་རྟོག་པ་དང་གཟུངས་དུ་མར་ཕན་ཡོན་གྱི་སྐབས་སུ་བདེ་བ་ཅན་དུ་སྐྱེ་
བར་བཀའ་རྩལ་བའི་སྒོ་ནས་ཞིང་དེར་སྐྱེ་བའི་ཐབས་མང་དུ་གསུངས་ཤིང་དེ་

རྣམས་ཕལ་ཆེར་ད་ལྟའི་གང་ཟག་གིས་ཀྱང་བསྒྲུབ་ན་སྒྲུབ་ནུས་པ་དང་། དེ་སོགས་
ཡིད་ཆེས་པའི་ལུང་ཚད་མ་མངོན་སུམ་གསལ་བ་ལ་ཅེ་རེ་བལྟས་བཞིན་ཐེ་ཚོམ་
རབ་རིབ་འཐུག་པོས་བསྒྲིབས་ནས་ཡིད་ཆེས་ཀྱི་ངེས་ཤེས་གསལ་བོར་མ་མཐོང་
བར་མི་བདེན་དྲང་དོན་ཡིན་ཞེས་གཞན་དད་པ་ཅན་གྱི་དགེ་ཚོགས་བཅག་པ་ནི་
ངག་ལ་བདུད་ཞུགས་པ་ཡིན་པས་ཤིན་ཏུ་ནས་ཀྱང་མི་རིགས་ཏེ་ལོག་རྟོག་གི་མུན་
པས་ཐར་ལམ་སྒྲིབ་པས་ཉེས་པ་ཆེ། རང་གི་ཆོས་སྐལ་བཅད་ཀྱང་གཞན་གྱི་ཆོས་
སྐལ་གཅོད་དོན་མེད་པས་དགོས་མེད་དུ་ཁ་སྡིག་མ་བསགས་ལོ། །རང་ལ་ཡིད་
ཆེས་ཀྱི་དད་པ་ཡོད་ན་རྒྱལ་བའི་བཀའ་ལ་བསླུས་བའམ་འགྱུར་བ་མེད་པར་མདོ་
ལས། ནམ་མཁའ་ས་གཞིར་འགྱུར་བའམ། །ས་གཞི་ནམ་མཁར་འགྱུར་ཡང་
སྲིད། །དེ་བཞིན་གཤེགས་པས་གསུངས་པ་ལ། །ནམ་ཡང་འགྱུར་བ་མ་མཆིས་
སོ༑ ༑ཞེས་རྒྱ་ཆེར་གསུངས་སོ། །གཞན་ཡང་མདོ་ལས། དེའི་མཚན་ཐོས་པས་
ཀྱང་དུས་མ་ཡིན་པའི་འཆི་བ་ཐམས་ཅད་བཟློག་པ་དང་། ཚེ་ཟད་པ་ལས་ཚེ་ལོ་
བརྒྱ་སྟོང་ཐུབ་པར་འགྱུར་རོ་ཞེས་གསུངས་པས་ཚེ་འདིའི་སྐུ་རིམ་ལའང་འོད་
དཔག་མེད་ལ་གསོལ་བ་བཏབ་པ་ལས་ལྷག་མེད་དེ། སྔོན་འཕགས་པ་ཀླུ་སྒྲུབ་
སྐུ་འཁྲུངས་པའི་ཚེ། མཚན་ལྟས་མཁན་རྣམས་ཀྱིས། བྲམ་ཟེ་བརྒྱ་ལ་ཆོས་སྟོན་
དྲངས་ན་ཟླ་བ་བདུན། དགེ་སློང་བརྒྱ་ལ་ཆོས་སྟོན་ཕུལ་ན་ལོ་བདུན་ལས་ཚེ་མེད་
པར་གླེང་པས་ལོ་བདུན་དུ་ཉེ་བ་ན་ཕ་མ་གཉིས་ཀྱིས་བུ་འཆི་བ་ལ་བལྟར་མ་བཟོད་
པས་སྤྲུགས་བཏང་བ་ལས་དབང་གིས་རྐང་འཁྱལ་གྱིས་དཔལ་ན་ལེནྡྲར་ས་ར་ཧ་

འཆི་བདག་འཇོམས་བྱེད་ཀྱི་དབང་བསྐུར་ཞིང་གཟུགས་བཟླས་ནས་སྒྲུབ་ཏུ་བཅུག་
པས་འཆི་མེད་ཚེའི་རིག་འཛིན་བརྙེས་ཏེ་སྐུ་ཚེ་ཉི་ཟླ་དང་མཉམ་པར་གྱུར་ཏོ། །དེ་
བཞིན་དུ་རས་ཆུང་བ་རྡོ་རྗེ་གྲགས་པ་ལ་ཡང་ཞག་བདུན་ལས་ཚེ་མེད་པར་མངོན་
ཚེ་༑ གྲུབ་པའི་རྒྱལ་མོའི་ཚེ་དཔག་མེད་སྒྲུབ་བཅུག་པས་ཚེ་བཞི་བཅུ་འཕེལ་ནས་
དགུང་གྲངས་བརྒྱད་ཅུ་བཞུགས་པ་སོགས་ལོ་རྒྱུས་མང་དུ་བཞུགས། །
དེ་ལྟར་མགོན་པོ་འོད་དཔག་མེད་ཀྱིས་དང་པོ་ཐུགས་བསྐྱེད་དང་སྨོན་ལམ།
བར་དུ་ཚོགས་བསགས་དང་ཞིང་སྦྱངས། མཐར་ཞིང་ཁམས་དང་མཛད་ཕྲིན་གང་
ལ་དཔག་ཀྱང་སངས་རྒྱས་གཞན་ལས་ཁྱད་པར་དུ་འཕགས་པ་ངོ་མཚར་བས་ཀྱང་
ངོ་མཚར་རྨད་དུ་བྱུང་བའི་ཚུལ་ལ་ཐར་འདོད་སྐལ་བཟང་ཆོས་ཀྱི་གདུལ་བྱ་གྲོགས་
སུ་བཞུགས་རྣམས་རབ་ཏུ་སྤྲོ་བའི་སྒོ་ནས་ཡིད་ཆེས་ཀྱི་དད་པས་འཇུག་པར་བྱའོ། །
གཉིས་པ་ཞིང་དེར་སྐྱེ་བའི་རྒྱུ་བཞི་ནི། འོད་མདོ་ལས། དེ་བཞིན་གཤེགས་པ་དེ་
རྣམ་པས་ཡང་ནས་ཡང་དུ་ཡིད་ལ་བྱེད་པ་དང་། དགེ་བའི་རྩ་བ་མང་པོ་རབ་ཏུ་
དཔག་ཏུ་མེད་པར་བསྐྱེད་པ་དང་། བྱང་ཆུབ་ཏུ་སེམས་བསྐྱེད་པ་ཡོངས་སུ་བསྔོས་
ཏེ་འཇིག་རྟེན་གྱི་ཁམས་དེར་སྐྱེ་བའི་སྨོན་ལམ་འདེབས་པ་དེ་དག་འཆི་བའི་དུས་
ལ་ཉེ་བ་ན་དེ་བཞིན་གཤེགས་པ་འོད་དཔག་མེད་དགེ་སློང་གི་དགེ་འདུན་གྱི་ཚོགས་
དུ་མས་བསྐོར་ནས་མདུན་ན་བཞུགས་པར་གྱུར་ཏོ། །དེ་དག་གིས་འོད་དཔག་མེད་
མཐོང་ནས་རབ་ཏུ་དང་པའི་སེམས་ཀྱིས་ཤི་འཕོས་ཏེ་འཇིག་རྟེན་གྱི་ཁམས་བདེ་
བ་ཅན་དུ་སྐྱེ་བར་འགྱུར་རོ། །ཞེས་གསུངས་པ་ལྟར་རྟེན་ཚོགས་ཞིང་གསལ་
འདེབས། རྐྱེན་ཚོགས་བསགས་སྒྲིབ་སྦྱངས། ཐབས་བྱང་ཆུབ་སེམས་བསྐྱེད།

གྲོགས་སྨོན་ལམ་རྣམ་དག་དང་བཞི་ལས།
དང་པོ་ནི། ནུབ་ཕྱོགས་བདེ་ཆེན་རང་བཞིན་སྤྲུལ་པའི་ཞིང་། །ངོ་མཚར་བཀོད་
པ་བསམ་གྱིས་མི་ཁྱབ་པ། །འདྲེན་མཆོག་རྒྱལ་བ་མགོན་པོ་འོད་དཔག་མེད། །
ཉེ་སྲས་བརྒྱད་སོགས་འཁོར་ཚོགས་རྒྱ་མཚོས་བསྐོར། །སངས་རྒྱས་འཇིག་རྟེན་
དབང་ཕྱུག་རྒྱལ་པོའི་དྲུང་། །གང་ཁྱོད་དགེ་སློང་ཆོས་ཀྱི་འབྱུང་གནས་ཀྱིས། །
ཐུགས་དམ་དགོངས་ཤིག་ཡེ་ཤེས་སྤྱན་གྱིས་གཟིགས། །བདག་གིས་མོས་གུས་
ཡིད་ལ་ལྷང་ངེ་གསལ། །ཞེས་པས་སྟོན། དེའང་གོང་བཤད་ལྟར་ངོ་མཚར་བླ་ན་
མེད་པའི་རྟེན་དང་བརྟེན་པའི་རང་བཞིན་དེ་ཉིད་ཕྱོགས་གང་ན་ཡོད་སྙམ་ན་འོད་
མདོ་ལས། ཀུན་དགའ་བོ་ཁྱོད་ལོངས་ལ་ནུབ་ཕྱོགས་སུ་ལྟོས་ལ་མེ་ཏོག་འཐོར་
ཐལ་མོ་སྦྱོར་ཅིག་དང་དེ་ན་བཅོམ་ལྡན་འདས་འོད་དཔག་ཏུ་མེད་པ་རྡུལ་མེད་ཅིང་
དྲི་མ་དང་བྲལ་བ་བཞུགས་ནས་ཡོད་དོ། །ཞེས་པ་ལྟར་འདི་ནས་ནུབ་ཀྱི་ཕྱོགས་
ན་ཡོད་པ་དང་། ཐག་རིང་ཐུང་ཅི་ཙམ་ན་ཡོད་སྙམ་ན། ཡང་སྔ་མ་ལས། འཇིག་
རྟེན་གྱི་ཁམས་གྲངས་མེད་པའི་ཡང་གྲངས་མ་མཆིས་པའི་ཕ་རོལ་ན་ཞེས་སོ། །
དེའང་མཐོ་ཁྱད་ནི། ཚེ་མདོ་ལས། འདི་ནས་སྟེང་ཕྱོགས་འཇིག་རྟེན་གྱི་ཁམས་
ནས་སངས་རྒྱས་ཚེ་དང་ཡེ་ཤེས་དཔག་ཏུ་མེད་པ་བཞུགས་ནས་ཡོད་དོ་ཞེས་པས་
ཞིང་འདི་ལས་ཅུང་ཟད་སྟེང་དུ་འཕགས་པར་གསལ་ལོ། །ཞིང་དེར་ལས་དང་ཉོན་
མོངས། ལས་དང་སྡུག་བསྔལ། དགྲ་དང་དབུལ་ཕོང་སོགས་སྡུག་བསྔལ་བའི་
རྣམ་པ་མིང་ཙམ་ཡང་མི་གྲགས་ཤིང་ཟག་མེད་ཀྱི་བདེ་བ་ཆེན་པོ་དང་ལྡན་པ་རང་
བཞིན་སྤྲུལ་པའི་ཞིང་ཁམས་ས་གཞི་ཐམས་ཅད་རིན་པོ་ཆེ་སྣ་ཚོགས་ལས་གྲུབ་

པ༑ མེ་ལོང་གི་ངོས་ལྟར་འཇམ་ཞིང་། ལག་མཐིལ་ལྟར་མཉམ་པ་མཛེས་ཤིང་
ཡིད་དུ་འོང་བར་རིན་ཆེན་དུ་མ་ལས་གྲུབ་པའི་ལྗོན་ཤིང་དང་། མེ་ཏོག་སྣ་ཚོགས་
ཀྱི་ཚལ་ཡིད་དུ་འོང་བ་ཆུ་བོ་ཡན་ལག་བརྒྱད་དང་ལྡན་པའི་ཁྲུས་རྫིང་པདྨས་བརྒྱན་
པ༑ སྤྲུལ་པའི་བྱ་དང་མཆོད་པའི་ལྷ་མོས་སྙན་པའི་གླུ་དབྱངས་སྒྲོགས་པ། དྲི་ཞིམ་
པོའི་རླུང་གི་མེ་ཏོག་གི་ཆར་ཆེན་པོ་ཉིན་རེ་བཞིན་དུས་གསུམ་དུ་འབབ་པ། རིན་
པོ་ཆེ་སྣ་བདུན་གྱི་ཐེམ་སྐས་དང་ཕ་གུའི་ར་བའི་བསྐོར་བ། དྲིལ་གཡེར་འཕུང་
འཕྲུལ་དྲྭ་བ་དྲྭ་ཕྱེད་ཀྱིས་མཛེས་པ་སོགས་ཀུན་ནས་ངོ་མཚར་ཡ་མཚན་ཆེ་བའི་
ཕུན་ཚོགས་ཀྱི་བཀོད་པ་བསམ་གྱིས་མི་ཁྱབ་པས་བརྒྱན་པའི་དབུས་སུ་བྱང་ཆུབ་
ཀྱི་ཤིང་རིན་ཆེན་པདྨོ་རྣམ་པར་སྣང་བ་ཞེས་བྱ་བ་ཞེས་བྱ་བ་ལ་སྐུ་རྒྱབ་བརྟེན་ཞིང་།
སྤྲུལ་པའི་རྨ་བྱ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་པདྨ་དང་ཟླ་བའི་
གདན་གྱི་སྟེང་དུ་འདྲེན་མཆོག་ཆོས་ཀྱི་རྒྱལ་པོ། བདུད་བཞིའི་གཡུལ་ལས་རྒྱལ་
བའི་རྒྱལ་བ། རིས་མེད་འགྲོ་བ་ཡོངས་ཀྱི་སྐྱབས་དང་མགོན་དུ་གྱུར་པས་མགོན་
པོ༑ ཚེ་དང་ཡེ་ཤེས་འོད་དང་གཟི་བརྗིད་དཔག་ཏུ་མེད་པའི་འོད་དཔག་མེད་
སངས་རྒྱས་སྣང་བ་མཐའ་ཡས་མཆོག་གི་སྤྲུལ་སྐུ་ཚངས་པར་སྤྱོད་པའི་ཆ་ལུགས་
ཅན་སྐུ་མདོག་དམར་པོ་མཚན་དཔེའི་གཟི་འོད་རབ་ཏུ་འབར་བའི་བདག་ཉིད་ཅན་
དུ་བཞུགས་པའི་གཡས་སུ་རྒྱལ་ཀུན་བརྩེ་བའི་སྙིང་རྗེ་གཅིག་ཏུ་འདུས་པ་འཕགས་
པ་སྤྱན་རས་གཟིགས་དང༌། གཡོན་དུ་རྒྱལ་ཀུན་མཐུ་སྟོབས་ནུས་པ་གཅིག་ཏུ་
འདུས་པ་སེམས་དཔའ་མཐུ་ཆེན་ཐོབ་གཉིས་གཙོས་བྱས་ཏེ་བྱང་ཆུབ་སེམས་
དཔའ་ཉེ་བའི་སྲས་ཆེན་བརྒྱད་དང་སོགས་ཁོངས་ལུ་ཐེག་ཆེན་བྱང་ཆུབ་སེམས་

དཔའི་དགེ་སློང་གི་དགེ་འདུན་ཆོས་གོས་རྣམ་གསུམ་གསོལ་ཞིང་དབུ་ལ་གཙུག་
ཏོར་དང་ཞབས་ལ་འཁོར་ལོ་སོགས་མཚན་དཔེ་ལྡན་པའི་འཁོར་ཚོགས་གྲངས་
གྱི་ཚད་ནི་དཔེར་ན་དགེ་སློང་མོའུ་འགལ་གྱི་བུ་ཆེན་པོ་རྫུ་འཕྲུལ་ལ་དབང་ཐོབ་
གཟུགས་ཇི་སྙེད་ཡོད་པ་དེ་དག་ཐམས་ཅད་ཉིན་ཞག་གཅིག་གིས་བགྲང་བ།
དེ་ལྟ་བུའི་རྣམ་པའི་རྫུ་འཕྲུལ་དང་ལྡན་པ་བྱེ་བ་ཁྲག་ཁྲིག་བརྒྱ་སྟོང་ཡོད་པར་
གཤེགས་པ་འོད་དཔག་མེད་ཀྱི་ཉན་ཐོས་དང་པོའི་འདུས་པ་བགྲངས་ཀྱང་། དེ་
དག་གི་བརྒྱའི་ཆར་དང་། སྟོང་དང་བརྒྱ་སྟོང་ལ་སོགས་པའི་ཆར་ཡང་བགྲང་བར་
མི་འགྱུར་རོ། །ཀུན་དགའ་བོ་འདི་ལྟ་སྟེ། རྒྱ་མཚོ་ཆེན་པོ་ཟབས་སུ་དཔག་ཚད་
བརྒྱད་ཁྲི་བཞི་སྟོང་ཡོད་པ་རྒྱ་ཁྱོན་དཔག་ཏུ་མེད་པ་ལ། མི་ལ་ལ་ཞིག་གིས་སྐུའི་
ཆ་ཤས་བརྒྱར་བཤགས་པའི་རྩེ་མོས་ཆུ་ཐིག་གཅིག་བླང་པ་ནས་གྲངས་ཀྱིས་ཆོད་
པ་ལྟ་བུ་ནི་འདུས་པ་དང་པོ་ཡིན་ལ། དེར་ལྟོས་ནས་གཉིས་པ་དང་གསུམ་པ་ནི་
ཚོགས་དེ་རྣམས་ལུས་རྟེན་རབ་བྱུང་སེམས་རྟེན་སེམས་དཔའ་ཁོ་ན་ལས་ཐེག་
དམན་ཉན་ཐོས་རང་རྒྱུད་པ་མེད་པར་གསུངས། སྔོན་འདས་པའི་དུས་ན་སངས་
རྒྱུས་འཇིག་རྟེན་དབང་ཕྱུགས་རྒྱལ་པོའི་དྲུང་དུ། མགོན་པོ་འོད་དཔག་མེད་པ་
གོང་ཁྱོད་དགེ་སློང་ཆོས་ཀྱི་འབྱུང་གནས་ཞེས་བྱ་བར་གྱུར་པའི་དུས་ཀྱི་ཚེ་ཞིང་

ཁམས་བཟུང་བའི་སྨོན་ལམ་རྒྱ་ཆེར་བཏབ་པའི་ཐུགས་དམ་ཞལ་བཞེས་ཀྱི་ཐ་ཚིག་
དེ་མ་བསྙེལ་བར་བརྩེ་བ་ཆེན་པོས་དགོངས་ཤིག །བདག་ཅག་ལས་ངན་པའི་
འགྲོ་བ་ལ་སྒྲིབ་མེད་ཡེ་ཤེས་ཀྱི་སྤྱན་གྱིས་དུས་ད་ལྟ་ཉིད་དུ་གཟིགས་པར་མཛོད་
ཁུང་རུས་པའི་གཏིང་ནས་ཡིད་ཁྱེད་ཤེས་ཀྱིས་མོས་གུས་གདུང་བ་དྲག་པོའི་ཀུན་
པ་འོད་དཔག་མེད་གཙོ་འཁོར་རྣམས་ཀྱི་གཟུགས་བརྙན་ལྷང་ངེར་གསལ་བ་ནི་
འབྲེལ་གྱི་ཆོས་ཉིད་ཡིན་པས་གལ་ཆེ། མ་ཟད་སངས་རྒྱས་རྣམས་ལ་མངོན་ཤེས་
ཐུགས་དང་རྫུ་འཕྲུལ་གྱི་སྙན་མངའ་བས་མོས་ལྡན་གང་གི་མདུན་དུ་རྟག་པར་
བཞུགས་ཤིང་བྱིན་གྱི་བརླབས་པ་དང་བར་དོར་ལམ་སྣ་འདྲེན་པར་གདོན་མི་ཟ་
སྟེ༑ ཕལ་པོ་ཆེ་ལས། ཐ་ན་སེམས་བསྐྱེད་པ་གཅིག་ཙམ་གྱིས་དེ་བཞིན་གཤེགས་
པ་འོད་དཔག་མེད་དེ་ཡིད་ལ་བྱས་ཏེ་འདོད་པའང་བསྐྱེད་ན་དེ་དག་གི་རྨི་ལམ་ན་
དེ་བཞིན་གཤེགས་པ་འོད་དཔག་མེད་དེ་མཐོང་ཞིང་འཇིག་རྟེན་གྱི་ཁམས་བདེ་
བ་ཅན་དེར་སྐྱེ་བར་འགྱུར་བ་ནས། བླ་ན་མེད་པ་ཡང་དག་པར་རྫོགས་པའི་བྱུང་
ཆུབ་ལས་ཕྱིར་མི་ལྡོག་པར་འགྱུར་རོ། །ཞེས་དང་། མདོ་གཞན་ལས། གང་ཞིག་
སངས་རྒྱས་ཡིད་བྱེད་པ། །དེ་ཡི་མདུན་ན་དེ་བཞུགས་ཏེ། །རྟག་པར་བྱིན་གྱི་རློབ་
བྱེད་ཅིང་། །ཉེས་པ་ཀུན་ལས་རྣམ་པར་གྲོལ། །ཞེས་གསུངས་པ་བཞིན་ནོ། །
གཉིས་པ་ནི། ཕྱག་དང་དངོས་འབྱོར་ཡིད་ཀྱིས་སྤྲུལ་ནས་མཆོད། །སྡིག་ལྟུང་སྙིང་

ནས་བཤགས་ཤིང་སྡོམ་པར་བགྱི། །འཁོར་འདས་དགེ་ལ་ཡི་རང་ཆོས་འཁོར་
བསྐུལ། །འགྲོ་གྲོལ་བར་དུ་རྟག་པར་བཞུགས་གསོལ་འདེབས། །ཞེས་པས་སྟོན།
དེ་ཡང་བདེ་བ་ཅན་གྱི་ཞིང་དེར་སྐྱེ་བའི་རྒྱུ་གཉིས་པ་ཚོགས་བསགས་པ་སོགས་
དགེ་རྩ་ལ་སྒོ་དུ་མ་ནས་འབད་དགོས་པར་རྒྱ་ཆེར་གསུངས་པའི་དོན་དྲིལ་ན་ཡན་
ལག་བདུན་དུ་འདུས་པ་ལས། ང་རྒྱལ་གྱི་གཉེན་པོ་ཕྱག་འཚལ་བའི་ཡན་ལག་ནི། །
གོང་སྨོས་ལྟར་སངས་རྒྱས་འོད་དཔག་མེད་གཙོ་འཁོར་ཡོངས་རྫོ་གས་སམ། གཙོ་
རྐྱང་གང་རུང་གསལ་བའི་མདུན་དུ་ནམ་མཁའ་དང་མཉམ་པའི་སེམས་ཅན་ཐམས་
ཅད་ཀྱི་སྒོ་གསུམ་གྱི་སྒྲིབ་པ་དག་ཅིང་བྱང་ནས་སྐུ་གསུམ་གྱི་གོ་འཕང་ཐོབ་པར་བྱ་
སྙམ་པའི་སེམས་བསྐྱེད་སྔོན་དུ་བཏང་ནས་རང་ལུས་བརྒྱ་སྟོང་བྱེ་བ་རབ་འབྱམས་
གྲངས་མེད་པར་སྤྲུལ་ཞིང་། སེམས་ཅན་ཐམས་ཅད་ཀྱང་རང་དང་མཉམ་དུ་ལུས་
གུས་པས་ཕྱག །ངག་གུས་པས་གསོལ་འདེབས། ཡིད་གུས་པས་དེད་པ་སྟེ་སྒོ་
གསུམ་ཆིག་དྲིལ་གྱི་ཕྱག་འཚལ་བར་བསམ། དེ་ཡང་ཐལ་མོ་སྤྱི་བོར་སྦྱར་བའི་
དུས་སུ་འོད་དཔག་མེད་ཀྱི་སྐུ་ལ་ཕྱག་འཚལ་བ་དང་། རང་གཞན་སེམས་ཅན་
ཐམས་ཅད་ཀྱི་ལུས་ཀྱི་སྒྲིབ་པ་དག མ་འོངས་པ་ན་སྐུ་མཚན་དཔེའི་ཡོན་ཏན་ཐོབ་
པར་མོས། དེ་བཞིན་དུ་མགྲིན་པར་སྦྱར་དུས་འོད་དཔག་མེད་ཀྱི་གསུང་ལ་ཕྱག་
འཚལ་བ་དང་། རང་གཞན་སེམས་ཅན་ཐམས་ཅད་ཀྱི་ངག་གི་སྒྲིབ་པ་དག །མ་
འོངས་པ་ན་གསུང་ཚངས་པའི་དབྱངས་ཀྱི་ཡོན་ཏན་ཐོབ་པར་བསམ། སྙིང་ཁར་
སྦྱར་དུས་འོད་དཔག་མེད་ཀྱིས་ཐུགས་ལ་ཕྱག་འཚལ་བ་དང་། རང་གཞན་སེམས་
ཅན་ཐམས་ཅད་ཀྱི་སེམས་ཀྱི་སྒྲིབ་པ་དག མ་འོང་པ་ན་ཐུགས་རྣམ་མཁྱེན་གྱི་ལོན་

ཏན་ཐོབ་པར་བསམ། མལ་ལྔ་ས་ལ་ཕབ་དུས་འོད་དཔག་མེད་ཀྱི་སྐུ་གསུང་ཐུགས་
ཡོན་ཏན་ཕྲིན་ལས་ལྔ་ལ་ཕྱག་འཚལ་བ་དང་། རང་གཞན་སེམས་ཅན་ཐམས་ཅད་
ཀྱི་ཉོན་མོངས་དུག་ལྔའི་སྒྲིབ་པ་དག །མ་འོངས་པ་ན་སྐུ་གསུང་ཐུགས་ཡོན་ཏན་
ཕྲིན་ལས་ལྔ་ཐོབ་པར་གྱུར་ཅིག་སྙམ་དུ་ཕྱག་ལན་ཅིག་ཙམ་འཚལ་བའི་ཕན་ཡོན་
ཡང་འདུལ་བ་ལུང་ལས། དགེ་སློང་ཞིག་གིས་བཅོམ་ལྡན་འདས་ཀྱི་དབུ་སྐྲ་དང་
སེན་མོའི་མཆོད་རྟེན་ལ་ཕྱག་འཚལ་བའི་ཕན་ཡོན་ཀུན་དགའ་བོས་ཞུས་པས།
བཀའ་སྩལ་པ། དེའི་ལུས་ཀྱི་ཅི་ཙམ་ནོན་པའི་ས་དེ་དབང་ཆེན་གསེར་གྱི་ས་གཞི་
ལ་ཐུག་གི་བར་རྡུལ་གྱི་གྲངས་ཇི་སྙེད་བས། འཁོར་ལོས་སྒྱུར་པའི་རྒྱལ་པོའི་བདེ་
བ་མྱོང་ཞིང་། མཐར་སངས་རྒྱས་ཀྱི་བར་ལྷ་དང་མིའི་ནང་དུ་ཕྱིན་པར་འགྱུར་རོ།།
ཞེས་གསུངས་པ་ལྟར་གནས་སྐབས་བསོད་ནམས་ཆེན་པོ་འཐོབ་པ་དང་མཐར་
ཐུག་སངས་རྒྱས་ཀྱི་དབུའི་གཙུག་ཏོར་བལྟར་མི་མངོན་པ་འཐོབ་པར་གསུངས་
སོ༑ ༑འདིའི་ལུང་དང་གཏམ་རྒྱུད་མང་ཡང་ཡི་གེ་འཇིགས་ནས་མདོར་བསྡུས་སོ། །
སེར་སྣའི་གཉེན་པོ་མཆོད་པ་འབུལ་བའི་ཡན་ལག་ནི། ཡུལ་ཁྱད་པར་ཅན་འོད་
དཔག་མེད་གཙོ་འཁོར་གྱི་མདུན་དུ། བསམ་པ་ཁྱད་པར་ཅན་སེམས་ཅན་ཐམས་
ཅད་ཀྱིས་ཚོགས་གཉིས་རྫོགས་པའི་ཆེད་དུ། དངོས་པོ་ཁྱད་པར་ཅན་རྒྱུ་གཙང་བ།
སྦྱོར་བ་ཁྱད་པར་ཅན་བཀོད་ལེགས་པ་སྟེ། ཁྱད་པར་བཞི་ལྡན་སྒོ་ནས་མེ་ཏོག་
བདུག་སྤོས་སྣང་གསལ་དྲི་ཆབ་ཞལ་ཟས་རོལ་མོ་ལ་སོགས་པ་རང་ལ་དངོས་སུ་ཅི་
འབྱོར་བའི་མཆོད་པ་དང་། ཡིད་ཀྱིས་སྟོང་གསུམ་རབ་འབྱམས་གང་བར་མཆོད་
རྫས་དཔག་མེད་སྤྲུལ་ཞིང་། གཞན་ཡང་རྒྱ་མཚོའི་གླིང་དུ་གསེར་ས་རྡོ་ལྟར་མོད་

པ༑ མ་ལ་ཡའི་ཙན་དན་ནགས་ལྟར་སྐྱེས་པ། ཁ་ཆེའི་ཡུལ་དུ་གུར་གུམ་རྩ་ལྟར་
སྐྱེས་པ་སོགས་གཞན་གྱི་བདག་ཏུ་མ་བཟུང་བ་དང་ལྷ་ཀླུ་མི་སོགས་ཀྱི་ཡུལ་ན་ཡོད་
པའི་ནོར་བུ་སོགས་བདག་བཟུང་གི་དངོས་པོ་གང་ཅི་མཆིས་ཐམས་ཅད་བློས་
བླངས་ཤིང་རང་གི་ལུས་ལོངས་སྤྱོད་དགེ་རྩ་དང་བཅས་པ་གཅིག་ཏུ་བསྡམས་
ནས་ལེགས་པར་མཆོད་པར་འོས་ཏེ། པད་དཀར་ལས། མེ་ཏོག་གཅིག་ཙམ་ཀྱིས་
ཀྱང་མཆོད་པ་ཡང་། །བདེ་གཤེགས་སྐུ་གཟུགས་རྩིག་ངོས་བྲིས་པ་ལ། །ལུས་
འཁྲུགས་བཞིན་དུ་སེམས་ཀྱིས་ཕུལ་བ་ན། །དེ་དག་རིམ་གྱིས་སངས་རྒྱས་བྱེ་བ་
མཐོང་། །ཞེས་དང་། ས་སྙིང་འཁོར་ལོ་བཅུ་པའི་མདོ་ལས། ཁམས་གསུམ་ཀུན་
ནས་བདེ་སྐྱིད་པ། །དེ་ཡང་དཀོན་མཆོག་གསུམ་ལས་འབྱུང་། །དེ་བས་བདེ་སྐྱིད་
འདོད་པ་དག །རྟག་ཏུ་དཀོན་མཆོག་མཆོད་ལ་བརྩོན། །ཞེས་པ་ལྟར་བདེ་ཆེན་
དག་པའི་ཞིང་གི་ཡོན་ཏན་གྱི་བཀོད་པ་ཕུན་སུམ་ཚོགས་པ་དང་བདེ་འབྱོར་བླ་ན་
མེད་པའི་དཔལ་ལ་སྤྱོད་པའི་སྐལ་བཟང་ཐོབ་པ་ནི་ཚོགས་བསགས་པའི་འབྲས་
བུ་ཡིན་པར་མ་ཟད་མཚན་དཔེའི་ཡོན་ཏན་ཕུན་སུམ་ཚོགས་པ་ཐོབ་པའང་ཚོགས་
བསགས་པའི་འབྲས་བུ་ཡིན་ནོ། །ཚོགས་མ་བསགས་པའི་བསོད་ཟད་ལ་བདེ་
བ་ཅན་གྱི་ཡོན་ཏན་འཐོབ་པ་ལྟ་ཅི། མཐོ་རིས་ཀྱི་བདེ་སྐྱིད་ཙམ་ཡང་འཐོབ་པའི་
གོ་སྐབས་མེད་པས་རང་དབང་ཡོད་དུས་སེར་སྣའི་མདུན་པས་མི་འཆིང་བར་མཆོད་
སྦྱིན་གྱི་ཕྱོགས་སུ་ཅི་འགྲོ་བྱས་ན་རང་དྲིན་རང་ལ་ཆེ་བའི་དུས་ཤིག་འོང་ངེས་པ་
ཡིན་ནོ། །རྒྱུ་མཚན་མི་ཤེས་པ་དག་གིས་ཚེ་འདིར་ཕྱུག་པོ་འོང་བ་ལ་རེ་ནས་ནོར་
གཡང་སྒྲུབ་པར་བྱེད་ཀྱང་རང་ལ་སྔོན་བསགས་ཀྱི་སྦྱིན་འབྲས་ཤིག་མེད་ན་འཕྲལ་

དུ་ལྷ་འབོད་བརྒྱ་སྟོང་བྱས་ཀྱང་ཕན་པ་སྤུ་ཙམ་མེད། བསོད་ནམས་ཐོབ་པར་
འདོད་ན་མཆོད་སྦྱིན་ལ་སྙིང་ནས་འབོད་དང་བསོད་ནམས་ཆར་ལྟར་འབབས་འོང་།
དེང་སང་སྟོབས་འབྱོར་མངའ་ཐང་འཛོམ་པའི་སྐྱིད་པོ་རྣམས་ཀྱིས་ཁ་རྗེ་དེ་གནམ་
ནས་མ་བབས་ས་ནས་མ་འཁྲུངས་གཞན་གྱིས་མ་བྱིན་རང་གིས་ཚེ་སྔོན་བསོད་
ནམས་བསགས་པ་ལས་བྱུང་། མེད་མུག་བསེར་གསུམ་འཛོམ་པའི་སྤྲང་པོ་ཐང་
ཆད་རྣམས་ཀྱི་ཁ་རྗེ་དེ་སུས་ཀྱང་མ་འཕྲོག ཚེ་སྔོན་བསོད་ནམས་མ་བསགས་
པས་ཡིན་དེས་ན་འཕྲལ་དང་ཡུན་དུ་བདག་ལེགས་སུ་འདོད་པ་རྣམས་ཀྱིས་ཚོགས་
བསགས་ལ་འབད་པ་ཅི་ནས་ཀྱང་གལ་ཆེ་བས་དེ་ལུགས་ལག་ལེན་ལ་ཐེབས་པར་
མཛོད། ཞེ་སྡང་གི་གཉེན་པོ་སྡིག་པ་བཤགས་པའི་ཡན་ལག་ནི། སྦྱང་བུ་སྡིག་པའི་
སྒོ་དྲུག །སྦྱོང་བྱེད་གཉེན་པོ་སྟོབས་བཞི། སྦྱང་འབྲས་སྐུ་གསུམ་མངོན་དུ་འགྱུར་
བ་ལས། སྡིག་པའི་སྒོ་དྲུག་ནི། དུས་ཀྱི་སྒོ་ཐོག་མ་མེད་པ་ནས་བསགས་པའི་སྡིག་
པ་དང་། ཀུན་སློང་གི་སྒོ་ཆགས་སྡང་རྨོངས་གསུམ་གྱིས་བསགས་པའི་སྡིག་པ་དང་།
བསགས་པའི་སྒོ་ལུས་ངག་ཡིད་གསུམ་གྱིས་བྱས་པའི་སྡིག་པ། ཡུལ་གྱི་སྒོ་ཡོན་
ཏན་གྱི་ཡུལ་དཀོན་མཆོག་གསུམ་དང་བླ་མ། ཕན་བཏགས་པའི་ཡུལ་ཕ་མ། སྡུག་
བསྔལ་བའི་ཡུལ་སེམས་ཅན་ལ་གནོད་པའི་ལས་བསགས་པའི་སྡིག་པ། ངོ་བོའི་
སྒོ་བཅས་པ་དང་རང་བཞིན་གྱི་ཁ་ན་མ་ཐོ་བའི་ལས་བསགས་པའི་སྡིག་པ། བྱེད་
ལས་ཀྱི་སྒོ་རྣམ་སྨིན་རབ་ཏུ་ཚ་བའི་ལས་བསགས་པའི་སྡིག་པ་དང་དྲུག་གོ །ཡང་
ན་སྦྱང་བྱ་སྒྲིབ་པ་བཞི་སྟེ། ལས་ཀྱི་སྒྲིབ་པ་བཅས་པ་དང་རང་བཞིན་གྱི་མི་དགེ་
བའི་ལས་བསགས་པ་དང༌། ཉོན་མོངས་པའི་སྒྲིབ་པ་དུག་ལྔའམ་དུག་གསུམ།

ཕྲ་བའི་ཆའོ། །
གཉེན་པོ་སྟོབས་བཞི་ནི། རྟེན་གྱི་སྟོབས་ལ་ཕྱི་རྟེན་འོད་དཔག་མེད་གཙོ་
འཁོར་དང་ནང་རྟེན་བྱང་ཆུབ་ཀྱི་སེམས་སོ། །སུན་འབྱིན་པའི་སྟོབས་ནི། གོང་
སྨོས་ལྟར་རང་གཞན་སེམས་ཅན་ཐམས་ཅད་ཀྱི་ཚེ་རབས་ཐོག་མེད་ཚུན་ཆད་ནས་
བསགས་པའི་སྡིག་ལྟུང་མི་དགེ་བའི་ཚོགས་གང་བསགས་པ་ཐམས་ཅད་འདྲེན་
པའི་དེད་དཔོན་དམ་པ་མགོན་པོ་འོད་དཔག་མེད་འཁོར་བཅས་ཀྱི་སྤྱན་སྔར་སྙིང་
ནས་གནོང་འགྱོད་དྲག་པོས་མཐོལ་ལོ་བཤགས་ཤིང་སྦས་གསང་མེད་པར་ངོ་ཚ་
འཇིགས་སྐྲག་འགྱོད་པ་ཆེན་པོ་དང་ལྡན་པའོ། །སོར་ཆུད་པའི་སྟོབས་ནི། སྔར་
མི་ཤེས་རྨོངས་པའི་དབང་གིས་སྡིག་པ་ཚབ་ཆེན་བསགས་ཀྱང་ད་ནི་སྡིག་པ་ངོ་
ཤེས་པས་ཕྱིན་ཆད་སྲོག་ལ་བབ་ཀྱང་སྡིག་པའི་ལས་བསགས་རེ་ཤི་སྙམ་ཏུ་སྡོམ་
ཞིང་སྡིག་འཕྲོ་བཅད་པར་བགྱིའོ། །གཉེན་པོ་ཀུན་ཏུ་སྤྱོད་པའི་སྟོབས་ནི། སྡིག་
པའི་གཉེན་པོར་འགྱུར་ངེས་ཀྱི་དགེ་རྩ་སྟོབས་ལྡན་བསྒྲུབས་ན། དྲི་མ་ཆུས་དག་
པ་ལྟར་བཤགས་པས་སྡིག་པ་འདག་པར་འགྱུར་བར་ཆོས་བཞི་བསྟན་པའི་མདོ་
ལས། ཆོས་བཞི་ལྡན་ན་སྡིག་པའི་ཕུང་པོ་རི་རབ་ཙམ་ཡང་བྱང་བར་འགྱུར་རོ། །
ཞེས་དང་། ཐར་མདོ་ལས། སོ་སོ་སྐྱེ་བོ་ལ་ལ་ཞིག དེ་བཞིན་མཐོལ་ཚངས་བྱེད་
ནུས་ན། །རྩ་བ་བཞི་དང་མཚམས་མེད་ལྔ། །ལོག་སྤྱོད་བར་གྱི་སྡིག་བྱང་སྟེ། །
སངས་རྒྱས་འགྲུབ་པར་གདོན་མི་ཟ། །ཞེས་དང་། བཤེས་སྤྲིང་ལས། གང་ཞིག་
སྔོན་ཆད་བག་མེད་གྱུར་པ་ལ། །ཕྱི་ནས་བག་དང་ལྡན་པར་གྱུར་དེ་ཡང་། །ཟླ་བ་

སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་ཕྲེང་མཐོང་ལྡན་བདེ་བྱེད་བཞིན།།
ཞེས་གསུངས་པ་ལྟར་རོ། །
སྦྱང་འབྲས་ནི། སྦྱང་གཞི་བདེ་གཤེགས་སྙིང་པོ་སྐུ་གསུམ་གྱི་རང་བཞིན་དུ་
ཡེ་ནས་སེམས་ཅན་གྱི་ཁམས་ལ་བཞུགས་ཀྱང་སྦྱང་བྱ་ལས་ཀྱིས་བསྒྲིབས་ནས་
མངོན་དུ་མ་གྱུར་ཀྱང་། ལེགས་པར་བཤགས་པས་སྒྲིབ་པ་ལྷག་མེད་དུ་དག་ཚེ་
འབྲས་བུ་སྐུ་གསུམ་གྱི་དགོངས་པ་མངོན་དུ་གྱུར་ཏེ་དག་པ་གཉིས་ལྡན་གྱི་སངས་
རྒྱས་སུ་འགྱུར་བ་ཡིན་ནོ། །ཕྲག་དོག་གི་གཉེན་པོ་རྗེས་སུ་ཡི་རང་བའི་ཡན་ལག་
ནི༑ མངོན་མཐོ་བསོད་ནམས་ཆ་མཐུན་གྱི་དགེ་རྩ་འཁོར་བའི་ཕྱོགས་དང་། ངེས་
ལེགས་ཐར་པ་ཆ་མཐུན་གྱི་དགེ་རྩ་མྱང་འདས་ཕྱོགས་ཏེ་ཟག་བཅས་དང་ཟག་མེད་
ཀྱི་དགེ་རྩ་གང་བསགས་ཤིང་བསྒྲུབས་པ་ལ་ཕྲག་དོག་གི་སེམས་མེད་པར་སྙིང་
ནས་དགའ་བའི་རྗེས་སུ་ཡི་རང་ཕུལ་ན་རང་གི་དངོས་སུ་བསྒྲུབ་པ་དང་ཁྱད་པར་
ཤིང་སྡུད་པ་ལས་ཀྱང་། སྟོང་གསུམ་རི་རབ་སྲང་ལ་གཞལ་བའི་ཚད་གཟུང་རུང༌།།
རྗེས་སུ་ཡི་རང་དགེ་བ་དེ་ནི་དེ་ལྟ་མིན། །དགེ་བ་དོན་གཉེར་ཕན་འདོགས་སེམས་
ཅན་ཇི་སྙེད་པ། ཀུན་གྱི་བསོད་ནམས་ཕུང་པོ་ལ་ཡང་ཡི་རང་འགྱུར། ཞེས་སོ། །
བས་རྗེས་སུ་ཡི་རང་བྱས་པའི་བསོད་ནམས་རྒྱལ་པོ་ལས་ཁྱད་པར་དུ་འཕགས་པ་
ཐོབ་པར་སངས་རྒྱས་ཀྱིས་མཁྱེན་ནས་དབུལ་མོའི་མིང་ནས་བཟུངས་ཏེ་ཡོན་བསྔོ་

བ་རྒྱ་ཆེར་བྱེད་ཁུལ་བས། གཞན་གྱི་དགེ་བ་གང་བྱེད་པ་ལ་སྙིང་ནས་རྗེས་སུ་ཡི་
རང་བྱས་པ་བརྒྱ་སྟོང་ལས་འཕགས་སོ། །འདི་ནི་ལུས་ངག་དང་རྒྱུ་ཚེགས་ཀྱིས་
སྒོ་ནས་མ་བྱས་ཀྱང་སེམས་ཀྱིས་བསགས་པའི་ལས་ཡིན་ཏེ་བྱ་སླ་ལ་ཆོད་ཆེ་བའི་
ཆོས་སུ་ངེས་ཀྱང་རང་འདྲའི་བསོད་ཟད་རྣམས་སྡིག་པ་ལ་ཡི་རང་བྱེད་པ་ལས་དགེ་
བ་ལ་ཡི་རང་བྱེད་པ་དཀོན་ནོ། །མོས་ལྡན་གང་ཟག་སུ་བཞུགས་ཀུན་གྱི་ཐུགས་
ལ་མ་འདོར་དང་བྱང་ཆུབ་སེམས་དཔའ་ཐབས་མཁས་པའི་ལམ་ཡིན་པས་བསྐལ་
པ་མང་པོའི་ཚོགས་སྐད་ཅི་རེ་ལ་རྫོགས་འགྲོ་བས་དོན་འབྲས་ཆེའོ། །
གཏི་མུག་གི་གཉེན་པོ་ཆོས་འཁོར་བསྐོར་བར་བསྐུལ་བའི་ཡན་ལག་ནི། སངས་
རྒྱུས་ཀྱི་བསྟན་པ་གང་ལ་རག་ལས་ན་བཤད་སྒྲུབ་གཉིས་ལ་རག་ལས། དེ་ལས་
ཀྱང་ཐོག་མར་འཆད་ཉན་གྱིས་སྣང་བ་མེད་ན་གཏི་མུག་གི་མུན་པ་མི་སེལ་བས་
མགོན་པོ་འོད་དཔག་མེད་སོགས་ཕྱོགས་བཅུའི་རྒྱལ་བ་སྲས་དང་བཅས་པ་བསྟན་
འཛིན་དགེ་བའི་བཤེས་གཉེན་གང་ན་སུ་བཞུགས་པ་ཐམས་ཅད་ཀྱི་མདུན་དུ་རང་
ལུས་བརྒྱ་སྟོང་གྲངས་མེད་དུ་སྤྲུལ་ཏེ་གསེར་གྱི་འཁོར་ལོ་དང་དུང་དཀར་གཡས་
འཁྱིལ་སོགས་ཞུ་རྟེན་དུ་ཕུལ་ནས་གདུལ་བྱའི་བློ་དང་འཚམས་པའི་ཐེག་གསུམ་
ཆོས་ཀྱི་འཁོར་ལོ་མྱུར་བ་ཉིད་དུ་བསྐོར་བར་བསྐུལ་ཞིང་གསོལ་བ་བཏབ་ན་
འཕགས་པ་རྣམས་ལ་མཁྱེན་པའི་ཡེ་ཤེས་དང་བརྩེ་བའི་ཐུགས་རྗེ་བསམ་གྱིས་མི་
ཁྱབ་པས་ཆོས་ཀྱི་འཁོར་ལོ་འཕྲལ་དུ་བསྐོར་བས་བསྟན་འགྲོ་ལ་ཕན་འདོགས་
རླབས་ཆེ་བ་དང་རང་ལ་བསོད་ནམས་རྒྱ་ཆེན་པོ་ཐོབ་པར་ངེས་ཏེ། གསེར་འོད་

དམ་པའི་མདོ་ལས། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས་སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཇི་སྙེད་པ་དེ་དག་རིན་པོ་ཆེ་སྣ་
བདུན་གྱིས་བཀང་སྟེ་དེ་བཞིན་གཤེགས་པ་རྣམས་ལ་ཕུལ་བ་བས། གང་གིས་དེ་
བཞིན་གཤེགས་པ་དེ་དག་ལ་ཆོས་ཀྱི་འཁོར་ལོ་བསྐོར་བར་བསྐུལ་ན། དེ་ནི་དེ་
བས་བསོད་ནམས་ཆེས་མང་དུ་གྲངས་མེད་དཔག་ཏུ་མེད་པ་བསྐྱེད་དོ། །ཞེས་སོ། །
ལོག་ལྟའི་གཉེན་པོ་མྱ་ངན་ལས་མི་འདའ་བར་གསོལ་བ་འདེབས་པའི་ཡན་ལག་
ནི༑ ཕྱོགས་བཅུའི་ཞིང་ཁམས་རབ་འབྱམས་རྣམས་སུ་སངས་རྒྱས་བྱང་སེམས་
ཉན་རང་དགྲ་བཅོམ། བསྟན་འཛིན་གྱི་སྐྱེས་བུ་དམ་པ་གང་དག་སྐུ་དངོས་ཀྱི་འགྲོ་
དོན་རྫོགས་པའམ་འཁོར་གྱི་ལོག་སྒྲུབ་བྱས་ནས་ཐུགས་སུན་ཏེ། བསམ་བཞིན་
དུ་ཡོངས་སུ་མྱ་ངན་ལས་འདའ་བར་བཞེད་པ་དེ་དག་ཀུན་ལ། བསྟན་དང་འགྲོ་
ལ་ཕན་པའི་དཔལ་མགོན་དམ་པ་ཉིད་དུ་འགྲོ་ཀུན་འཁོར་བའི་སྡུག་བསྔལ་ལས་
གྲོལ་ཞིང་འཁོར་བ་དོང་ནས་མ་སྤྲུགས་ཀྱི་བར་དུ་དུས་རྟག་པ་རྒྱུན་གྱི་འཁོར་ལོར་
སྐུ་དངོས་སུ་བཞུགས་པར་བདག་གིས་ལག་ཐལ་མོ་སྦྱར་ཞིང་སེམས་མོས་གུས་
གདུང་བ་དྲག་པོས་གསོལ་བ་འདེབས་པ་མཁྱེན་ཅིང་གསན་ནས་གསོལ་འབྲས་
འཕྲལ་དུ་སྨིན་ནས་སྐུ་ཚེ་མི་ཤིགས་རྡོ་རྗེའི་ཁྲི་ལ་ཡུན་དུ་བཞུགས་པས་བསྟན་འགྲོ་
ལ་ཕན་པ་རྒྱ་ཆེ་བར་མ་ཟད་རང་ལའང་ཕན་ཡོན་ཆེན་པོ་ཐོབ་པ་གསེར་འོད་ལས།
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལྟ་ཞོག འཇིག་རྟེན་གྱི་ཁམས་
བྱེ་མ་སྙེད་དང་མཉམ་པ་དེ་དག་རིན་པོ་ཆེ་སྣ་བདུན་གྱིས་བཀང་སྟེ་དེ་བཞིན་
གཤེགས་པ་རྣམས་ལ་ཕུལ་བ་བས། མྱ་ངན་ལས་མི་འདའ་བར་གསོལ་བ་བཏབ་

 བཞིན་གཤེགས་པ་རྣམས་ལ་རིང་དུ་བཞུགས་པར་གསོལ་ན། ཡོངས་སུ་མྱ་ངན་
ལས་འདས་པ་ཐོབ་སྟེ། ངའི་དམ་པའི་ཆོས་ཀྱང་ཡུན་རིང་དུ་གནས་པར་འགྱུར་
 མཉམ་དུ་བསྟན་ཏེ། ཚད་མེད་བཞི་དང་བྱང་ཆུབ་སེམས་མཆོག་བསྐྱེད། །དུས་
གསུམ་དགེ་ཚོགས་བྱང་ཆུབ་ཆེན་པོར་བསྔོ། །ཞེས་པས། དེའང་ནམ་མཁའི་མཐའ་
དང་མཉམ་པའི་སེམས་ཅན་ཐམས་ཅད་ཕ་མར་མ་གྱུར་པ་གཅིག་ཀྱང་མེད་པར་
ཤེས་ནས་རིས་མེད་ཀྱི་འགྲོ་བ་རྣམས་བདེ་བ་དང་ལྡན་འདོད་བྱམས་པ། སྡུག་
བསྔལ་དང་བྲལ་འདོད་སྙིང་རྗེ། ཕྲག་དོག་མེད་པའི་དགའ་བ། ཆགས་སྡང་མེད་
པའི་བཏང་སྙོམས་ཏེ་ཚད་མེད་བཞིས་བློ་སྦྱང་བ་དང་། གནས་སྐབས་བདེ་བ་ཅན་
དང་མཐར་ཐུག་འོད་དཔག་མེད་དང་གཉིས་སུ་མེད་པར་སངས་རྒྱས་པའི་ཆེད་དུ་
སྨོན་འཇུག་བྱུང་ཆུབ་སེམས་མཆོག་ལེགས་པར་བསྐྱེད་པ་དང་། གང་བསྔོ་ན་
འདས་མ་འོངས་ད་ལྟ་དུས་གསུམ་དུ་བསགས་པའི་དགེ་བའི་ཚོགས་ཐམས་ཅད་
གཅིག་ཏུ་བསྡུས་ཤིང་བསྡོམས་ཏེ། གང་ལ་བསྔོ་ཕ་མ་སེམས་ཅན་ཐམས་ཅད། ཇི་
ལྟར་བསྔོ་ན་ད་ལྟ་འཁོར་གསུམ་བདེན་ཞེན་མེད་པའི་བློས་འོད་དཔག་མེད་ཀྱིས་
ཇི་ལྟར་བསྔོས་པས་བཞིན་དུ་བྱུང་ཆུབ་ཆེན་པོ་ཐོབ་པའི་ཕྱིར་དུ་བསྔོའོ། །ཡོངས་
སུ་བསྔོ་བའི་མདོ་ལས། དགེ་བའི་རྩ་བ་འདི་དག་ཀྱང་། །སངས་རྒྱས་ཉིད་ཀྱི་རྒྱུར་
བསྔོའོ། །ཞེས་དང་། དཔལ་སྦས་ཀྱི་ཞུས་པའི་མདོ་ལས། །གང་ཞིག་ཕྱོགས་

བཅུའི་སངས་རྒྱས་ལ། །དམིགས་ནས་ཐལ་མོ་སྦྱར་བྱས་ཏེ། །ཕྱག་འཚལ་དེ་བཞིན་
མཆོད་བྱེད་དམ། །བསོད་ནམས་དག་ལ་ཡི་རང་ཞིང་། །སྡིག་པ་དག་ཀྱང་འཆགས་
པར་བགྱི། །བསྐུལ་དང་གསོལ་བ་འདེབས་གྱུར་པ། །དེ་ཀུན་གཞན་ལ་བསྔོ་སྟེ།།
དེ་ཡི་བསོད་ནམས་ཕུང་པོ་ནི། །ནམ་མཁའ་གང་བར་རྟག་ཏུ་འབྱུང་། །ཞེས་དང་།
བློ་གྲོས་རྒྱ་མཚོའི་ཞུས་པའི་མདོ་ལས། ཇི་ལྟར་ཆུ་ཐིགས་རྒྱ་མཚོ་ཆེར་ལྷུང་བ། །
རྒྱ་མཚོ་མ་སྐམ་བར་དུ་དེ་མི་སྐམ། །དེ་བཞིན་བྱང་ཆུབ་ཡོངས་བསྔོས་དགེ་རྩ་
གང་། །བྱང་ཆུབ་མ་ཐོབ་བར་དུ་དེ་མི་འཛད། །ཅེས་དང༌། ཡང་མདོ་ལས། བསྔོ་
བ་མི་ཟད་རྒྱུ་ཡིན་ཏེ། །སྒྱུར་དང་སྤེལ་བའི་ལས་ཅན་ནོ། །ཞེས་གསུངས་པ་ལྟར་
བསྔོ་བ་མི་ཟད་པའི་གཏེར་དང་འདྲ་སྟེ་དགེ་རྩ་ཆུང་ཡང་འབྲས་བུ་ཆེན་པོ་འབྱིན་
པས་ཐ་ན་མ་ཎི་ཚིག་གཅིག་ཡན་ཆད་ཀྱི་མཇུག་ཏུ་བསྔོ་བ་མ་བརྗེད་པ་གལ་ཆེའོ།།
མ་བསྔོས་ན་དགེ་རྩ་ཆེར་ཡང་འབྲས་བུ་ཆུང་བ་དང་ཁོང་ཁྲོ་སོགས་ཀྱིས་འཕྲལ་དུ་
འཛད་པའི་ལུང་གཏམ་རྒྱུད་མང་ངོ་། །སེམས་བསྐྱེད་དང་། བསྔོ་བ་གཉིས་གཞན་
དོན་ལ་དམིགས་ལུགས་འདྲ་ཡང་དགེ་རྩ་སྔོན་དུ་མ་སོང་བ་སེམས་བསྐྱེད་དང་།
སོང་བ་བསྔོ་བའི་ཁྱད་ཙམ་མོ། །དོན་འདྲ་བར་དགོངས་ནས་འདིར་གཅིག་ཏུ་བསྡུས།
རྒྱས་པར་སྤྲོ་ན་རྒྱུ་གསུམ་པ་ལོགས་སུ་ཕྱེ་ནས། ཟབ་མོ་ལྟ་སྲོལ་དང་། རྒྱ་ཆེར་
སྤྱོད་སྲོལ་ལྟར། ཚད་མེད་བཞིའི་བློ་སྦྱོང་བ། སྨོན་འཇུག་གི་སེམས་བསྐྱེད་པ། དེའི་
བསླབ་བྱ་ལ་སློབ་པའམ། སྦྱོར་བ་ཚོགས་བསགས་པ། དངོས་གཞི་དམ་བཅའ་
བ༑ རྗེས་དགའ་བ་བསྒོམ་པ་སོགས་ཞིབ་པར་གཞན་དུ་ཤེས་པར་བྱ། དེའི་ཕན་
ཡོན་ལྷག་བསམ་བསྐུར་བའི་མདོ་ལས། སེམས་ཅན་ཐམས་ཅད་ལ་བྱམས་པའི་

སེམས་དང་། དེ་བཞིན་དུ་སྙིང་རྗེ་དང་། གཞན་དང་དུ་ལེན་པ། ཐེག་པ་ཆེན་པོའི་
ཆོས་ལ་མོས་པ། ཟབ་མོའི་དོན་སེམས་པ་དང་སྒྲུབ་པ་སོགས་སེམས་བསྐྱེད་པ་
བཅུ་པོ་དང་དུ་ལེན་ན་ནི། སངས་རྒྱས་ཚེ་དཔག་མེད་ཀྱི་ཞིང་དེར་སྐྱེ་བར་འགྱུར་
རོ༑ ༑ཞེས་གསུངས་པ་ལྟར་རོ། །རྒྱུ་བཞི་པ་སྨོན་ལམ་ལ་འཚེ་འདིར་སྦྱང་བ་དང་། ་
འཆི་ཁར་མཚམས་སྦྱོར་གཉིས་ལས།
དང་པོ་ནི། དེང་ནས་དུས་གསུམ་སྤྱོད་ལམ་ཐམས་ཅད་དུ། །མཚན་དཔེའི་སྐུ་
ལ་དམིགས་པའི་ཏིང་འཛིན་དང་། །ངག་གི་སྒྲིབ་སྦྱང་མཚན་ནས་ཡང་ཡང་སྒྲོགས།།
འདུན་དང་དད་པས་གང་སྣང་ཞིང་ཁམས་བསྒོམ། །དོན་མེད་ཚེ་འདིའི་བྱ་བ་རྒྱང་
བསྲིངས་ཏེ། །དབེན་པའི་གནས་སུ་དྲན་ཤེས་བག་ཡོད་ཀྱིས། །སྨོན་ལམ་ཟབ་
མོའི་སྒྲུབ་པ་རྩེ་གཅིག་པས། །ཕྱི་མའི་དོན་ཆེན་མ་ལུས་འགྲུབ་པར་ཤོག །ཅེས་
པས་སྟོན་ཏེ། དེ་ཡང་འཁོར་འདས་ཀྱི་སྣང་བ་སྣ་ཚོགས་འདི་དག་ཐམས་ཅད་ཕྱི་
ཡུལ་གྱི་སྟེང་ནས་རང་མཚན་དུ་གྲུབ་པ་ནི་འགའ་ཡང་ཡོད་པ་མིན་ཏེ། ནང་སེམས་
ཀྱི་བག་ཆགས་བཟང་ངན་སྣ་ཚོགས་གོམས་སྟོབས་ཀྱིས་ལས་སྣང་དག་མ་དག་
སྣ་ཚོགས་སུ་ཤར་བ་ལྟར་འདིར་ཡང་དེང་ནས་བཟུང་སྟེ་ཉིན་མཚན་དུས་དྲུག་གམ་
གསུམ་དུ་འགྲོ་འཆག་ཟ་ཉལ་སྤྱོད་ལམ་རྣམ་བཞི་ཐམས་ཅད་དུ། སངས་རྒྱས་
འོད་དཔག་མེད་ཀྱི་སྔོན་བསགས་བསོད་ནམས་རྒྱ་མཚོའི་ཆུ་གཏེར་ལས་འཁྲུངས་
པའི་མཚན་བཟང་པོ་སུམ་ཅུ་རྩ་གཉིས་དཔེ་བྱད་བཟང་པོ་བརྒྱད་ཅུ་དང་ལྡན་པའི་
སྐུ་ལ་དམིགས་པ་རྩེ་གཅིག་པའི་མཚན་བཅས་ཀྱི་ཏིང་ངེ་འཛིན་བསྒོམ་པ་དང་།།
རང་གཞན་སེམས་ཅན་ཐམས་ཅད་ཀྱི་ངག་གི་སྒྲིབ་པ་སྦྱང་ཕྱིར་མཚན་ནས་བོས་

ཤིང་མཚན་བསྒྲགས་དང་། སྙིང་པོ་ཨ་མི་དྷེ་ཝ་བརྒྱ་སྟོང་ཁྲི་འབུམ་དུང་ཕྱིར་སོགས་
ཡང་ཡང་སྒྲོགས་པ་དང་། ཆོས་ཐམས་ཅད་འདུན་པ་བསྒྱུར་བ་ལ་རག་ལས་པས་
སེམས་ཀྱི་དག་པའི་ཞིང་སྦྱོང་གི་འདུན་པ་དང་འདོད་ཡིད་ཆེས་ཀྱི་དད་པས་སྣོད་
ཀྱི་འཇིག་རྟེན་དང་བཅུད་ཀྱི་སེམས་ཅན་གང་སྣང་བ་ཐམས་ཅད་བདེ་ལྡན་དག་
པའི་ཞིང་ཁམས་རྟེན་དང་བརྟེན་པའི་རང་བཞིན་དུ་བསྒོམ་ཞིང་ལམ་དུ་ཁྱེར་བ་
ནི་ཞིང་སྦྱང་ཞེས་བྱ་སྟེ་སྔར་རྒྱུ་ཚོགས་དང་པོ་ལ་ཡར་སྦྱར་ཀྱང་ཆོག་མོད། སྨོན་
ལམ་འགྲུབ་པའི་ཉེ་རྒྱུ་ཐུན་མོང་མ་ཡིན་པ་ཡིན་པས་མར་སྦྱར་ཀྱང་ལེགས། གང་
ལྟར་ཡང་འཇམ་དཔལ་ཞིང་གི་ཡོན་ཏན་བསྟན་པ་ལས། ཆོས་རྣམས་ཐམས་ཅད་
རྐྱེན་བཞིན་ཏེ། །འདུན་པའི་རྩེ་ལ་རབ་ཏུ་གནས། །གང་གིས་སྨོན་ལམ་ཅི་བཏབ་
པ༑ ༑དེ་འདྲའི་འབྲས་བུ་ཐོབ་པར་འགྱུར། །ཞེས་སོ། །
དེ་ལྟར་རྒྱུ་ཚོགས་ཐམས་ཅད་ཚང་ན་ཡང་འདི་སྣང་འཁོར་བའི་ཆགས་ཞེན་གྱི་
འཁྲི་བ་མ་ཆོད་ན་སྨོན་ལམ་བཏབ་ཀྱང་སྐྱེ་བར་དཀའ་སྟེ་སྔོན་དེད་དཔོན་སེང་གེ་
དང་ཚོང་པ་ལྔ་བརྒྱ་བཅས་རྒྱ་མཚོར་ཞུགས་པ་ལ་རླུང་ལོག་སྟེ་སྲིན་མོའི་གླིང་དུ་
ཁྱེར་སོང་ཚེ་སྲིན་མོ་རྣམས་དང་འགྲོག་ནས་བུ་དང་བུ་མོ་མང་པོ་ཡོད་ཀྱང་མཐར་
སྲིན་མོ་རྣམས་ཀྱིས་ཟ་བར་ཉེ་ཚེ་འཕགས་པ་སྤྱན་རས་གཟིགས་ཀྱིས་སྤྲུལ་པ་རྟའི་
རྒྱལ་པོ་ཅང་ཤེས་བ་ལ་ཧའི་སྙིང་རྗེ་ཆེན་པོས་འཛམ་བུའི་གླིང་དུ་སྒྲོལ་བར་བརྩམ་ཚེ་
སྲིན་མོ་རྣམས་ཀྱིས་ཆགས་པ་དང་སྨྲེ་སྔགས་ཀྱི་གཏམ་དུ་འབོད་བྱས་པས་ཐམས་
ཅད་ཞེན་ཆགས་ཀྱིས་ཕྱི་མིག་བལྟས་པས་ས་ལ་ལྷུང་ནས་སྲིན་མོ་རྣམས་ཀྱིས་ཟོས།
དེད་དཔོན་སེང་གེ་ཆགས་ཞེན་མེད་པས་གཅིག་པུར་འཛམ་བུའི་གླིང་དུ་བདེ་བར་

ཕྱིན་པའི་གཏམ་རྒྱུད་ལྟར་རང་ལ་འཕྲལ་ཕུག་ཀུན་ཏུ་ཕན་པའི་དོན་ཅུང་ཟད་ཀྱང་
མེད་པར་མ་ཟད་བདེ་མེད་སྡུག་བསྔལ་དུ་མའི་འབྱུང་གནས་ཚེ་འདིའི་དགྲ་འདུལ་
གཉེན་སྐྱོང་ཚོང་དང་སོ་ནམ་སོགས་འཁོར་བའི་བྱ་བ་ཐམས་ཅད་བློས་བཏང་ཞིང་
རྒྱང་བསྲིངས་ཏེ། ཡོན་ཏན་ཀུན་གྱི་འབྱུང་གནས་བདེ་དགའ་དབེན་པའི་གནས་
སུ་ཕྱིན་ཏེ་གྲོགས་བཟང་པོ་དྲན་ཤེས་བག་ཡོད་དང་འགྲོགས་ཤིང་རང་གཞན་ལ་
ཕན་པའི་སེམས་ཀྱིས་དུས་རྒྱུན་དུ་བདེ་བ་ཅན་དུ་སྐྱེ་བའི་སྨོན་ལམ་ཟབ་མོའི་བདེ་
བ་ཅན་དུ་སྐྱེ་བའི་རྒྱུ་ཚུལ་བཞིན་དུ་སྒྲུབ་པ་ལ་བརྩོན་པ་ཡི་བསམ་སྦྱོར་ཡེངས་པ་
དང་ཐེ་ཚོམ་སོགས་མེད་པར་རྩེ་གཅིག་པས། གཏན་གྱི་འདུན་མ་ཕྱི་མའི་དོན་
ཆེན་པོ་བདེ་ཆེན་དག་པའི་ཞིང་གི་བདེ་དགའ་མ་ལུས་པའི་དཔལ་ལ་སྤྱོད་ཅིང་དོན་
གཉིས་ལྷུན་གྱིས་འགྲུབ་པར་ཤོག་ཅིག་ཅེས་པའོ། །དེ་ཡང་ཐེ་ཚོམ་མམ་ཡིད་
གཉིས་ཟོས་པ་ནི་མ་གཏོགས་ཏེ། མདོ་ལས་ཐེ་ཚོམ་གྱི་བསམ་པ་ཅུང་ཟད་བསྐྱེད་
པར་གྱུར་ན་གདོན་མི་ཟ་བར་གང་སྨོན་པའི་འབྲས་བུ་དེ་མངོན་པར་མི་འགྱུར་བ་
ལགས་སོ། །ཞེས་དང་། འོད་མདོ་ལས། ཐེ་ཚོམ་དུ་ལྟུང་བའི་སེམས་ཀྱིས་འཇིག་
རྟེན་གྱི་ཁམས་བདེ་བ་ཅན་དུ་སྐྱེ་བར་བྱ་བའི་ཕྱིར། དགེ་བའི་རྩ་བ་རྣམས་བསྐྱེད་
པ་དེ་དག་ནི་དེར་མངལ་ན་གནས་སོ། །ཞེས་མེ་ཏོག་ཁ་མི་ཕྱེ་བར་པདྨའི་མངལ་
ལམ་ནང་དུ་ལོ་གྲངས་ལྔ་བརྒྱའི་བར་གནས་དགོས་གསུངས་སོ། །ཐེ་ཚོམ་མེད་ན་
འགྲུབ་ངེས་པར་མདོ་ལས། སངས་རྒྱས་ཀྱི་ཡེ་ཤེས་ཆགས་པ་མེད་པ་ལ་སོམ་ཉི་
མེད་ཅིང་། རང་གི་དགེ་བའི་རྩ་བ་ཡང་སོག་པ་དེ་དག་ནི། སྐྱིལ་མོ་ཀྲུང་བཅས་
ནས་བརྫུས་ཏེ་འབྱུང་བར་འགྱུར་ཏེ། སངས་རྒྱས་ཀྱི་ཞལ་མཐོང་ཞིང་དམ་ཆོས་

དཔག་ཏུ་མེད་པ་ཡོངས་སུ་བཟུང་བར་བྱ་བ། དེ་ཐམས་ཅད་ཐེ་ཚོམ་ཟ་བའི་ཉེས་
པས་བསྒྲིབས་པར་མ་གྱུར་པ་ལ་ལྟོས། ཞེས་དང་། རྒྱུད་ལས། དོན་ལ་ཐེ་ཚོམ་
མེད་པ་ཡི། །མཁས་པ་ལ་ནི་དངོས་གྲུབ་ཉེ། །ཞེས་གསུངས་པ་རྣམས་ལ་ཡིད་
ཆེས་ཀྱི་དད་པ་གལ་ཆེ་སྟེ། མོས་པ་དང་། ཡིད་ཆེས་པ་དང་། ཐེ་ཚོམ་མེད་པ་ནི་
དད་པའོ་ཞེས་མདོ་ལས་རྒྱ་ཆེར་གསུངས་ཤིང་ལོ་རྒྱུས་ཀྱང་མང་ངོ་། །གཉིས་པ་
མཚམས་སྦྱོར་ལ་གཉིས་ལས། དང་པོ་དུས་མིན་འཆི་བ་ནི། །གལ་ཏེ་གློ་བུར་འཆི་
བའི་དུས་བྱུང་ན། །འོད་དཔག་མེད་མགོན་གསལ་བའི་ཐུགས་ཀ་རུ། །རྣམ་ཤེས་
གཏད་པས་ཐུགས་རྗེ་སྨོན་ལམ་གྱིས། །བདེ་བ་ཅན་དུ་ཕུད་ཀྱིས་སླེབ་པར་ཤོག །
ཅེས་པས་སྟོན་ཏེ། དེ་ཡང་གལ་ཏེ་སྨན་དང་བསྲུང་བ་བྱེད་ལོང་མེད་པའམ་ཡོད་
ཀྱང་བར་ཆད་ཀྱི་དབང་གིས་གློ་བུར་དུ་འཆི་བའི་དུས་འཕྲལ་ཏུ་བྱུང་ན་སྔ་ནས་
གོམས་ཤིང་འདྲིས་པའི་སངས་རྒྱས་འོད་དཔག་མེད་མགོན་ཐུགས་རྗེ་ཆེན་པོ་དང་
ལྡན་པ་མོས་གུས་དད་པའི་ཡིད་ངོར་ལྷང་ངེར་གསལ་བའི་ཐུགས་ཀ་རུ། རང་སེམས་
རྣམ་པར་ཤེས་པ་ཡིག་གི་ཧྲི་དམར་པོའི་རྣམ་པའི་སྐར་མདའ་ཆད་པའམ། མེ་
སྟག་ཡལ་བ་ལྟར་ཐིམ་པའི་འདུན་པ་དྲག་པོ་གཏད་པས་རང་གི་མོས་གུས་ཚད་
མེད་པ་དང་འོད་དཔག་མེད་ཀྱི་ཐུགས་རྗེ་དང་སྨོན་ལམ་བསམ་གྱིས་མི་ཁྱབ་པའི་
སྟོབས་ལས་གནས་རང་སྣང་དག་པ་བདེ་བ་ཅན་གྱི་ཞིང་དུ་དུས་སྐད་ཅིག་ཡུད་
ཙམ་གྱིས་སླེབ་ཅིང་འཕོ་བར་ཤོག་ཅེས་པའོ། །འདི་ནི་སྤྲུལཾ་སྐུ་ཚད་མེད་ཐུགས་
རྗེའི་འཕོ་བ་ཞེས་བྱ་བ་སྟེ་ལམ་ཟབ་རྨད་དུ་བྱུང་བ་ཉིད་ཡིན་ཏེ་དབུགས་ཆད་པ་
དང་བདེ་བ་ཅན་དུ་སྐྱེ་བ་དུས་མཉམ་པ་སྟེ་མར་གྱི་ཟང་ཐལ་དུ་འཕོ་བའམ་འདའ་

ཀ་མའི་འཕོ་བའམ་འདའ་ཀ་མའི་འཕོ་བ་ཞེས་ཀྱང་གྲགས་སོ། །གཉིས་པ་དུས་
ཀྱི་འཚོ་བ་ནི། །ནམ་ཞིག་ཚེ་ཡི་དུས་མཐར་ཐུག་པ་ན། །ལུས་དང་ལོངས་སྤྱོད་གང་
ལ་ཆགས་མེད་པར། །དག་པའི་ཞིང་ཁམས་རྟེན་དང་བརྟེན་པ་ལ། །འདུན་པའི་
སྨོན་ལམ་བཟང་པོས་མཚམས་སྦྱོར་ཤོག །འཆི་ཁའམ་བར་དོ་འཆར་པར་རྩོམ་
པའི་ཚེ། །བདེ་གཤེགས་བཅུ་ཕྲག་གཉིས་དང་འོད་དཔག་མེད། །འཁོར་ཚོགས་
མངོན་སུམ་སྣང་ལ་ཡེངས་མེད་དང་། ཞིང་དེར་བགྲོད་ནས་རབ་དགའི་ས་ཐོབ་
ཤོག །ཅེས་པས་སྟོན་ཏེ། དེ་ཡང་ནམ་ཞིག་ཚེ་ཡི་དུས་ཀྱི་འཕེན་པ་རྫོགས་ཏེ་ཚེ་
དང་ལས་དང་བསོད་ནམས་གསུམ་ཀ་ཟད་པའི་མཐར་ཐུག་པ་ན། གཅེས་པར་
འཛིན་པའི་ལུས་དང་ལོངས་སྤྱོད་གཉེན་བཤེས་མཐུན་གྲོགས་ས་ཆ་ཡུལ་ཁམས་
སོགས་གང་ལ་ཆགས་ན་གནོད་ཚབས་ཆེ་བ་དགེ་སློང་འབར་བ་གསུམ་གྱི་གཏམ་
རྒྱུད་ལྟར་ཉེས་དམིགས་ལ་འཇིགས་ཤིང་སྐྲག་ནས་ཆགས་པ་དང་ཞེན་པ་སྤུ་ཙམ་
ཡང་མེད་པར་བློས་བཏང་སྟེ་རང་དབང་སྟེ་རང་དབང་ཡོད་ན་ཅི་ཡོད་སྤོང་དག་
བྱ་སྟེ་བདག་ཤི་ནས་དབུགས་ཆད་མ་ཐག་ཏུ་བདེ་བ་ཅན་དུ་འགྲོ་བར་བྱའོ་སྙམ་
དུ་དགའ་ཞིང་སྤྲོ་བའི་ངང་ནས་སྣོད་བཅུད་རྣམ་པར་དག་པའི་ཞིང་ཁམས་བདེ་
བ་ཅན་གྱི་བ་རྟེན་ཞིང་གི་བཀོད་པ་དང་རྟེན་པ་སངས་རྒྱས་འོད་དཔག་མེད་གཙོ་
འཁོར་ཐམས་ཅད་ལ། སེམས་ཀུན་ནས་མོས་ཤིང་འདུན་པའི་སྨོན་ལམ་བཟང་
པོས་མཚམས་སྦྱོར་ཏེ་སྐྱེ་གནས་བཞིའི་མཆོག་གྱུར་མེ་ཏོག་པདྨའི་སྙིང་པོ་ལས་
བརྫུས་ཏེ་སྐྱེ་བར་ཤོག་ཅིག་ཅེས་པའོ། །དེ་ཡང་ནངས་སྔ་མོར་ཤི་མི་དེ་ཉི་མ་འཆར་
བའི་དུས་ཙམ་ན་བདེ་བ་ཅན་དུ་མེ་ཏོག་པདྨའི་ནང་ནས་སྐྱེ་ཞིང་ལོ་བཅུ་དྲུག་ལོན་

པའི་ན་ཚོད་ཅན། རབ་ཏུ་བྱུང་བའི་དགེ་སློང་གི་ཆ་བྱད་ཆོས་གོས་རྣམ་གསུམ་སྐུ་
ལ་གསོལ་ཞིང་ལྷུང་བཟེད་འཁར་གསིལ་ཕྱག་ན་བསྣམས་པ་ཉིད་དུ་རང་སྣང་བ་
སྟེ་མདོ་ལས། དེ་བཞིན་གཤེགས་པ་མཐོང་བ་ལ་རབ་ཏུ་དད་པས་དམིགས་པའི་
ཏིང་ངེ་འཛིན་དང་། བརྗེད་པ་མེད་པའི་དྲན་པས་ཤི་འཕོས་ནས། སངས་རྒྱས་ཀྱི་
ཞིང་དེ་ཉིད་དུ་སྐྱེ་བར་འགྱུར་རོ། །ཞེས་སོ། །
དེ་ལྟར་ཚུལ་བཞིན་དུ་བསྒྲུབས་ཤིང་སྨོན་ན་རབ་ཚེ་འདིར་ཞལ་མཇལ་བ་དང་།
འབྲིང་འཆི་ཁ་ལ་ཞལ་མཐོང་ནས་ནད་གཅོད་ཀྱི་སྡུག་བསྔལ་མེད་དེ་བདེ་བར་
ཚེའི་དུས་བྱེད་པའམ། ཐ་མ་ཆོས་ཉིད་བར་དོ་རང་སྣང་ཞི་ཁྲོའི་སྣང་བ་འཆར་བར་
རྩོམ་པའི་ཚེའམ་སྲིད་པ་བར་དོའི་སྣང་བ་ཤར་བའི་ཚེ་བདེ་བར་གཤེགས་པ་བཅུ་
ཕྲག་གཉིས་ཏེ་སངས་རྒྱས་བཅུ་གཉིས་དང་མགོན་པ་འོད་དཔག་མེད་དགེ་སློང་
གི་དགེ་འདུན་གྱི་འཁོར་ཚོགས་རྒྱ་མཚོའི་ལྟ་བུའི་ཀུན་ནས་བསྐོར་ཞིང་བར་སྣང་
འཇའ་འོད་ཀྱི་ལམ་ནས་རོལ་མོའི་སྒྲ་དང་བཅས་རང་ཉིད་དད་པའི་མི་ས་ངོར་
མངོན་སུམ་བསུ་མར་ཕེབས་པའི་སྣང་བ་ལ་སེམས་སྐད་ཅིག་ཙམ་ཡང་ཡེངས་པ་
མེད་པའི་ངང་ནས་ནུབ་ཡངས་པ་ཆེན་པོའི་ནམ་མཁའ་ལ་བྱ་ངང་པའི་རྒྱལ་པོའི་
འདབ་མ་བརྐྱངས་པ་ལྟར་ཏ་ལ་ལ་འཕུར་ནས་འགྲོ་ཞིང་བདེ་ཆེན་དག་པའི་ཞིང་
དེར་ཡུད་ཙམ་གྱི་བགྲོད་དེ་ཕྱིན་པ་ཙམ་ནས་ཆོས་ཉིད་ཀྱི་བདེན་པ་མཐོང་ནས་རབ་
ཏུ་དགའ་བའི་ས་དང་པོ་ཐོབ་སྟེ་ཕྱིར་མི་ལྡོག་པའི་གནས་ཐོབ་པར་ཤོག་ཅིག་སྙམ་
དུ་སྙིང་ཁོང་རུས་པའི་གཏིང་ནས་སྨོན་ལམ་བཟང་པོ་ཡང་ཡང་བཏབ་ན་ཞིང་ཁམས་
བཟང་པོ་བདེ་དགའ་བདེ་བའི་གནས་སུ་སྐྱེ་ངེས་པར་འཆི་མེད་རྔ་སྒྲའི་མདོར། དགེ་

བའི་རྩ་བ་རྣམས་འཇིག་རྟེན་གྱི་ཁམས་བདེ་བ་ཅན་དུ་ཡོངས་སུ་བསྔོས་ན་དེ་འཆི་
བའི་དུས་ཀྱི་ཚེ་དེ་བཞིན་གཤེགས་པ་ཚེ་དཔག་མེད་མདུན་དུ་བཞུགས་པར་འགྱུར་
རོ༑ །དེ་བཞིན་གཤེགས་པ་སངས་རྒྱས་ཚེ་དཔག་མེད་དེའི་སངས་རྒྱས་ཀྱི་ཞིང་
དུ་སྐྱེ་བར་འགྱུར་རོ། །ཞེས་དང་། དེ་བཞིན་གཤེགས་པ་ཚེ་དཔག་མེད། །སུ་ཞིག་
དེ་ཡི་མཚན་བརྗོད་ན། །དེ་ནི་དེ་རུ་སྐྱེ་བར་འགྱུར། །ཞེས་དང་། མདོ་བརྒྱད་བརྒྱ་
པ་ལས། སྲིད་པ་བར་དོར་བྱང་ཆུབ་སེམས་དཔའ་ཉེ་བའི་སྲས་ཆེན་པོ་རྣམས་རྫུ་
འཕྲུལ་གྱིས་བསུ་མར་བྱོན་ནས་ཞིང་དེར་འདྲེན་པར་གསུངས། མདོ་སྡེ་ཟ་མ་ཏོག་
ལས། གསུང་ཡི་གེ་དྲུག་མའི་སྒྲ་ཐོས་ཚེ་ཐམས་ཅད་འཆི་བའི་ཚེ་སངས་རྒྱས་བཅུ་
གཉིས་དང་། ཉེ་སྲས་བརྒྱད་ཀྱིས་ལམ་སྣ་དྲངས་ཏེ་བདེ་བ་ཅན་དུ་ཏེ་ལ་ལ་འགྲོ་
བར་གསུངས། སྐྱེ་བར་མ་ཟད་བྱང་ཆུབ་ཏུ་ལུང་བསྟན་ཐོབ་པ་དཔང་སྐོང་ཕྱག་
རྒྱའི་མདོ་ལས། ནམ་འཆི་བར་ངེས་པའི་དུས་དེ་ན། སངས་རྒྱས་དང་བྱང་ཆུབ་
སེམས་དཔའ་དེ་དག་ཐམས་ཅད་ཀྱི་ཞལ་མངོན་སུམ་དུ་མཐོང་ནས་ཕྱག་གཡས་
པ་གསེར་གྱི་ཁ་དོག་ཅན་བརྐྱང་སྟེ། བདག་གི་སྤྱི་བོར་བཞག་ནས་ལུང་ནོད་པར་
འགྱུར་རོ། །ཞེས་དང་། ཡང་མདོ་ལས། འཆི་བའི་ཚེ་ན་སངས་རྒྱས་བྱེ་བ་ཕྲག་
དགུ་བཅུ་རྩ་གཉིས་ཀྱིས་མངོན་སུམ་ལུང་ནོད་ཅིང་། སངས་རྒྱས་སྟོང་གིས་དགྱེས་
པའི་ཕྱག་བརྐྱངས་ནས། བདེ་བ་ཅན་དུ་བརྫུས་ཏེ་སྐྱེ་བར་ཤོག་ཅེས་སོ། །བདེ་བ་
ཅན་དུ་སྐྱེ་བའི་རྒྱུ་བཞི་པོ་དོན་དྲིལ་ནས་གོ་བདེ་བར་བརྗོད་ན། དུས་རྒྱུན་དུ་བདེ་
བ་ཅན་གྱི་ཞིང་ཁམས་དང་སངས་རྒྱས་འོད་དཔག་མེད། འཕགས་པ་སྤྱན་རས་
གཟིགས་རྣམས་ཡང་ཡང་ཡིད་ལ་དྲན་ཞིང་མོས་གུས་ཀྱིས་གསོལ་བ་འདེབས་པ་

བཟླས་བརྗོད། སེམས་ཀྱི་དགེ་བ་དད་པ་ངེས་འབྱུང་སོགས་སྒོ་གསུམ་གཅིག་དྲིལ་
གྱིས་དགེ་རྩ་ཅི་འགྲུབ་བྱེད་པ་དང་གཉིས། སེམས་ཅན་ཐམས་ཅད་ལ་ཉེ་རིང་
ཆགས་སྡང་མེད་པའི་བྱམས་སྙིང་རྗེ་བྱང་ཆུབ་ཀྱི་སེམས་བསྒོམ་པ་དང་གསུམ།
རང་གཞན་ཐམས་ཅད་བདེ་བ་ཅན་དུ་སྐྱེ་བའི་ཕྱིར་བསྔོ་བ་སྨོན་ལམ་བྱེད་པ་དང་
བླ་ཟམ་པ་འཛུགས། །མཆོད་སྦྱིན་ཁྲུས་དང་སྐོར་བ་ཚུལ་ཁྲིམས་རྣམས། །འགྲོ་
བའི་དོན་བརྩོན་པ་ང་ཡི་སྲས། །ལུས་འདི་བོར་ནས་བདེ་བ་ཅན་དུ་འགྲོ། །ཞེས་
སོ༑ ༑དེ་ལྟར་རྒྱུ་རྣམས་བསྒྲུབས་ཕན་ཆད་འཁོར་བ་ལ་ཞེན་ཆགས་དང་ཐེ་ཚོམ་
མེད་ན་མོས་ལྡན་ཕོ་མོ་ཡན་ཆད་སྐྱེ་ངེས་པའི་ལུང་དྲི་མ་མེད་པ་དང་ལོ་རྒྱུས་ཁུང་
བཙུན་པ་བརྗོད་ལས་འདས་པར་སྣང་། དཔེར་ན་ས་བོན་བཏབ་པ་ལས་མྱུ་གུ་མི་
སྐྱེ་བའི་ཐབས་མེད་པ་དང་འདྲ། འོད་མདོར། དེ་བས་མཁས་པ་རང་བཞིན་རིག་
པའི་མི། །གང་ཞིག་ང་ཡི་ཚིག་ལ་ཡིད་ཆེས་ཏེ། །རྒྱལ་བའི་ཡེ་ཤེས་ཕུང་པོ་དཔང་
མི་འགྱུར་རྒྱུ་མེད་ཕྱིར། །ཉེས་ཟད་ལུང་དུ་ཤེས་པར་བྱ། །ཞེས་སངས་རྒྱས་ལ་
སྟོན་པར་འཛིན་པའི་ནང་པ་སངས་རྒྱས་པ་ཞིག་ཡིན་ཕྱིན་ཆད་རྒྱལ་བའི་བཀའ་
ལ་ཡིད་མི་ཆེས་མཁན་ལྷས་བྱིན་འཁོར་བཅས་མ་གཏོགས་སུ་ཡང་མེད་པས་མཆོག་
དམན་མཁས་བླུན་ཐམས་ཅད་ཀྱིས་ཡིད་རྟོན་འཆའ་བའི་གནས་སུ་མཆིས་པར་

མཛོད་དང་མི་བསླུ་ངེས་པ་ཡིན་པའི་རང་ལ་ཕན་པའི་དུས་ཤིག་འོང་ལགས། རང་
ལ་དད་པའི་ཉེར་ལེན་ཡོད་ན་རྒྱལ་བ་ལ་འདྲེན་པའི་ཐུགས་རྗེ་ཡོད་པ་རྒན་མོའི་དད་
པའི་སྟོབས་ཀྱིས་ཁྱི་སོ་ལས་རིང་བསྲེལ་བབས་པ་བཞིན་ནོ། །རང་ལ་ཡིད་ཆེས་ཀྱི་
དད་པ་ཨ་ལུང་ལྟ་བུ་ཞིག་མེད་ན་རྒྱལ་བ་ལ་འདྲེན་པའི་ཐུགས་རྗེ་ལྕགས་ཀྱུ་ལྟ་བུ་
ཡོད་ཀྱང་ཕན་མི་ཐོགས་པ་ལྷས་བྱིན་ལྟར་རོ། །ཚུལ་འདི་གཉིས་ལ་ལེགས་པར་
དཔྱོད་དང་མི་གོ་རྒྱུ་མེད། གོ་བཞིན་དུ་རང་གི་ཆོས་སྐལ་མི་བཅད་གཞན་གྱི་དགེ་
ཚོགས་མི་གཅོག་པར་དུས་བབས་ཀྱི་ཆོས་ཟབ་མོ་ཆགས་མེད་རིན་པོ་ཆེས་གསུང་
བདེ་སྨོན་རྒྱས་པ་དང་འདི་སོགས་བསྡུས་པ་ཅི་རིགས་བཞུགས་པ་དང་། དེའང་མ་
ཤེས་ན་མགོན་པོ་འོད་དཔག་མེད་ལ་ཕྱག་འཚལ་ལོ། །བདེ་བ་ཅན་དུ་སྐྱེ་བར་བྱིན་
གྱིས་རློབས། །ཞེས་པ་གང་རུང་ཉིན་རེ་བཞིན་དུ་མ་ཆགས་པ་དང་། ཞིང་སྒྲུབ་
སྒྲུབ་མཆོད་སྐབས་ཕྱག་མཆོད་འགྱེད་དང་མང་ཇ་སོགས་རྒྱུ་ཚེགས་ལས་གསུམ་
གྱིས་འབྲེལ་བ་བཟང་པོ་རེ་བཞག་ན་དོན་འབྲས་ཆེ་བས་རྒྱུ་ཡོད་རྒྱུ་དང་། རྒྱུ་མེད་
ལུས་སེམས་ལ་བེད་ཆོད་པ་ཞིག་གལ་ཆེ་སྙམ་མོ། །བསམ་པ་དཀར་བ་སེམས་བསྐྱེད་
དང་སྨོན་ལམ། སྦྱོར་བ་དཀར་བ་ཚོགས་བསགས་དང་སྒྲིབ་སྦྱོང་ལ་འབད་ན།
འབྲས་བུ་དཀར་བ་བདེ་བ་ཅན་དུ་སྐྱེ་བས་གཅིག་ཏུ་དཀར་བའི་ལས་ཞེས་བྱ་སྟེ་
རང་སེམས་རང་ལ་དཀར་བ་རྣམས་ཀྱིས་དེ་ལུགས་སེམས་ལ་མ་བོར་དང་། རང་
དྲིན་རང་ལ་ཆེ་བའི་དུས་ཤིག་འོང་ངེས་པ་ལགས་སོ། །འདི་ནི་བྱ་སླ་ལ་ཆོད་ཆེ་
བའི་ཆོས་ཡིན་ཏེ། གཞུང་ལྟར་ཐོས་པ་རྒྱ་ཆེ་བ་དང་། སྔགས་ལྟར་བསྐྱེད་རྫོགས་
རྣམ་གྲངས་མང་པོ་མི་དགོས་པར་བླུན་པོ་དད་པའི་སྟོབས་ཀྱིས་གྲོལ་བའི་མན་ངག་

ཁྱད་པར་དུ་འཕགས་པ་ཡིན་ནོ། །རང་རྒྱུད་ལ་མེད་པའི་ཁ་བཤད་མཁས་མཁས་
སྤྱོད་པ་ཞིབ་ཞིབ་ལྟ་བ་མཐོ་མཐོ་སྒོམ་པ་ཟབ་ཟབ་བརྒྱའི་དོ་ཟླ་མེད་དོ། །རང་གོ་
མ་ཆོད་ན་ངེས་དོན་མཐར་ཐུག་པ་ཕྱག་རྫོགས་དབུ་གསུམ་གྱི་ཆོས་སྐད་མཐོ་བའི་
སྒོམ་ཆེན་དང་། གཞུང་ལུགས་རབ་འབྱམས་སྨྲ་བའི་མཚན་ཉིད་ཀྱི་སྟོན་པ་རྣམས་
ཀྱང་གོ་བ་དཔེ་ཐོག་ཏུ་ལུས་ནས་ཤི་ཁར་ཐ་མལ་དུ་འཆི་ཞིང་ངན་སོང་དུ་འགྲོ་བའི་
རྟགས་མཚན་ཀྱང་མང་། གོ་ཆོད་ན་རྒན་རྒོན་དད་པ་ཅན་རྣམས་ཀྱང་འཆི་ཁར་
ལྷ་དང་བླ་མ་བསུ་མར་ཕེབས་པའི་སྣང་བ་འཆར་ཞིང་དག་པའི་ཞིང་དུ་སྐྱེ་བའི་
རྟགས་མཚན་མངོན་སུམ་གསལ་བ་མཐོང་ཆོས་སུ་གྲུབ། དེས་ན་དལ་འབྱོར་གྱི་
ལམ་འདི་ལ་བརྟེན་ནས་སྙིང་པོ་ལོན་པ་ཞིག་ཅི་ནས་ཀྱང་མ་འཆུགས་མ་འཆུགས་
ཞེས་ཁོ་བོས་བསམ་པ་བཟང་པོས་ཡང་ནས་ཡང་དུ་བསྐུལ་བའི་ཐལ་མོ་ལན་བརྒྱར་
བདག་གི་བླ་མ་བཀའ་དྲིན་ཅན་བསོད་ནམས་ཆོས་འགྲུབ་ལ་དབོན་པོ་བསྟན་
དགའ་རིན་པོ་ཆེས་དེང་དུས་སྙིགས་མའི་སྐབས་སུ་བཤད་ཡམ་མང་པོས་སེམས་
ཅན་ལ་ཕཆ་མི་ཐོགས་བདེ་སྨོན་དང་ཞིང་སྒྲུབ་ཀྱིས་འགྲོ་དོན་གྱིས་དང་དེ་བས་
ལྷག་མི་དགོས་གསུངས་པ་ལྟར་སྟོད་སྡེ་དགེ་མན་ཆད་སྨད་མི་ཉག་ཡན་ཆད་དུ་
མཛད། སྐུ་ཚེ་མཐར་ཕྱིན་པའང་དེའི་མཐུ་ཡིན་ནོ། །
དེའི་ཕྱིར་བསྟན་འགྲོ་ལ་ཕན་པར་དགོངས་པ་གང་སུ་བཞུགས་ཐམས་ཅད་ཀྱི་

རྟོག་གེའི་ཁ་ཚིག་རྣོན་པོ་དང་སྟོང་སྐད་མུན་ནག་མདའ་འཕེན་གྱིས་བསྟན་པ་མི་
དཀྲུགས་པར་མོས་ལྡན་ཕོ་མོ་ཡན་ཆད་ཀྱི་བློ་ཁ་བདེ་བ་ཅན་དུ་བསྒྱུར་བའི་འགྲོ་
དོན་ལྡན་རེ་མཛད་ན་བསྟན་འགྲོ་ལ་ཕན་པའི་སྨན་དུ་འགྱུར་ངེས་ལགས་པས་
བཀའ་དྲིན་ལན་བརྒྱར་སྐྱོང་བ་མཁྱེན་མཁྱེན། སྤྱི་དོན་གསུམ་པ་མཐར་ཐུག་གི་
བདེ་བ་རྒྱལ་བའི་ཕྲིན་ལས་ལ་སྨོན་པ་ནི། བཟང་པོ་སྤྱོད་པའི་སྨོན་ལམ་ཡོངས་
རྫོགས་ཤིང་། །སྙིང་རྗེའི་ཤུགས་ཀྱི་འཁོར་བ་མི་འདོར་པར། །རབ་འབྱམས་ཕྲིན་
ལས་འབར་བས་འགྲོ་བ་རྣམས། །འདྲེན་པའི་དེད་དཔོན་མཆོག་ཏུ་བདག་གྱུར་
ཅིག །དེ་ཡང་བསམ་སྦྱོར་རྣམ་པར་དག་པའི་སྒོ་ནས་ལེགས་པར་སྨོན་པའི་འབྲས་
བུ་འཕགས་པ་བཟང་པོ་སྤྱོད་པའི་སྨོན་ལམ་ཡོངས་སུ་རྫོགས་ཤིང་སྨིན་ནས་ས་
བཅུ་ལམ་ལྔའི་ཡོན་ཏན་མཐར་ཕྱིན་ཏེ། རང་དོན་དུ་འོད་དཔག་མེད་དང་གཉིས་
མེད་དུ་གྲོལ་ནས་སངས་རྒྱས་ཤིང༌། ཉོན་རང་དགྲ་བཅོམ་ལྟར་ཞི་བ་ཕྱོགས་
གཅིག་གི་མཐའ་ལ་མི་བཞུགས་པར་འགྲོ་བར་འགྲོ་ལ་རྗེས་སུ་བརྩེ་བའི་སྙིང་རྗེའི་
ཤུགས་ཀྱིས་གཞན་དོན་དུ་འཁོར་བ་མ་སྟོང་བར་དུ་འཁོར་བའི་སེམས་ཅན་མི་
འདོད་བར། ཐབས་གང་ལ་གང་འདུལ་གྱི་མཛད་པ་རབ་འབྱམས་ནམ་མཁའ་
དང་མཉམ་པའི་ཕྲིན་ལས་རྣམ་པར་དཀར་བའི་འོད་སྟོང་གསལ་ཞིང་མཆོག་ཏུ་
འབར་བས་འགྲོ་བ་སེམས་ཅན་རྣམས་ཀྱི་བློའི་མ་རིག་པའི་མུན་པ་བསལ་ནས་
རྣམ་པ་ཐམས་ཅད་མཁྱེན་པ་སངས་རྒྱས་ཀྱི་གོ་འཕང་ལ་འདྲེན་པའི་དེད་དཔོན་
མཆོག་སངས་རྒྱས་འོད་དཔག་མེད་དང་མཉམ་པ་ཉིད་དུ་བདག་གྱུར་ཅིག་སྙམ་

དེ་ལྟར་ཚུལ་བཞིན་ཏུ་སྨོན་ལམ་བཏབ་ན་རྒྱལ་བ་སྲས་བཅས་རྣམས་ཀྱི་རྣམ་
ཐར་ལྟར་འབད་མེད་ལྷུན་གྲུབ་ཏུ་ངེས་པར་འཐོབ་པར་འགྱུར་ཏེ། འཇམ་དཔལ་
ཞིང་བཀོད་ལས། གང་གིས་སྨོན་ལམ་ཅི་བཏབ་པ། །དེ་འདྲའི་འབྲས་བུ་ཐོབ་པར་
འགྱུར། །ཞེས་དང་། བཟང་སྤྱོད་སྨོན་ལམ་དུ། སྣང་བ་མཐའ་ཡས་དེས་ཡང་དེ་
མྱུར་མཐོང་། ཞེས་སོགས་དང་། ཀུན་ཏུ་བཟང་པོ་དེ་ཡང་ཅི་འདྲར་བ། དེ་དག་
རིང་པོར་མི་ཐོགས་དེ་བཞིན་འགྱུར། །ཞེས་སོགས་གསུངས་པ་ལྟར་རོ། །དོན་
གསུམ་པ་མཇུག་དོན་ནི། ཞེས་བདེ་བ་ཅན་དུ་སྐྱེ་བའི་སྨོན་ལམ་རྒྱུན་ཁྱེར་ཚིག་
ཚོགས་བསྡུས་པ་ཞིག་མཛད་དགོས་ཞེས་ཤར་བྲག་རྫོང་དགོན་པའི་དབུ་ཆེན་
གནས་བརྟན་དེ་རྒན་ཚེ་དབང་མིང་གིས་ཆོས་བཞིན་ལེགས་པར་བསྐུར་བའི་ངོར་
བདག་གི་བླ་མ་བཀའ་དྲིན་ཅན་མཚན་བརྗོད་པར་དཀའ་བ་བསོད་ནམས་ཆོས་
འགྲུབ་ཀྱིས་དགོངས་པ་ཆོས་ཉིད་ཤེས་རབ་ཀྱིས་ཀློང་ནས་ཤར་བ་ལྟར་ཐོལ་བྱུང་
དུ་བྲིས་པ་འདིས་ཀྱང་སྤྱིར་སེམས་ཅན་ཐམས་ཅད་དང་བྱེ་བྲག་ཏུ་འབྲེལ་ཚད་བདེ་
བ་ཅན་དུ་མེ་ཏོག་པདྨའི་སྙིང་པོ་ལ་བརྫུས་ཏེ་སྐྱེ་བའི་རྒྱུར་གྱུར་ཅིག གང་དང་མི་
འདྲ་ཀུན་ལས་ལྷག་པའི་ལྷ། །འོད་དཔག་མེད་ཀྱི་ཐུགས་རྗེ་འོད་སྣང་གིས། །བདག་
བློ་དད་པའི་པད་མོ་ཁ་ཕྱེས་ནས། །སྨོན་བསྡུས་འགྲེལ་བ་སྔར་ནས་འབྲི་སྤྲོ་ཡང་། །
བཏང་སྙོམས་ལུས་ཚེ་ཀུན་བཟང་ནོར་བུ་ནས། །རིན་ཆེན་དང་པོ་གསེར་གྱི་མེ་
ཏོག་དང་། །ལྷ་དར་དཀར་པོ་དྲི་མ་མེད་པ་བཅས། །ཀུན་ནས་གཡོ་མེད་ཆོས་
བཞིན་བསྐུལ་བའི་ངོར། །རབ་འབྱམས་རྒྱལ་བའི་ཕྲིན་ལས་བྱེད་པ་པོ། །དྲིན་
ཆེན་བླ་མའི་འབངས་ཀྱི་ཡང་ཐ་བ། །ཁ་ཆོས་མཁན་པོ་ཚུལ་ཁྲིམས་རྒྱ་མཚོ་ནས། །

བྲིས་ཏེ་ཕུལ་བས་ཐུགས་བཞེད་བསྐང་གྱུར་ཅིག །ཁྱེད་དང་བདག་ཅག་ཚེ་རབས་
ཐམས་ཅད་དུ། །འོད་དཔག་མེད་དང་དྲིན་ཆེན་བླ་མ་དང་། །ནམ་ཡང་འབྲལ་མེད་
ཆོས་ཀྱི་དགའ་སྟོན་ལ། །སྤྱོད་པའི་སྐལ་བ་བཟང་པོ་ཐོབ་པར་ཤོག །ཁམས་
གསུམ་སེམས་ཅན་མ་རྒན་དྲིན་ཆེན་རྣམས། །རྣམ་དག་བདེ་ཅན་དབུ་ཆེན་མ་འབྱིན་
པར། །གང་ལ་གང་འདུལ་ཕྲིན་ལས་སྣ་ཚོགས་ཀྱིས། །ལྷ་དང་བླ་མའི་རྣམ་ཐར་
སྐྱོང་ནུས་ཤོག །དགེའོ། །འདིར་འབྲེལ་དགེ་བས་བདག་གཞན་མ་ལུས་པ། །བདེ་
བ་ཅན་དུ་བརྫུས་ཏེ་སྐྱེ་གྱུར་ཏེ། །ས་དང་ལམ་གྱི་ཡོན་ཏན་རབ་རྫོགས་ནས། །
སྤྲུལ་པས་གཞན་དོན་ལྷུན་གྱིས་འགྲུབ་པར་ཤོག །དགེའོ། །སརྦ་མངྒ་ལཾ།། །།
༈ ཁ་བཤད་སྟོང་པའི་གདམས་ངག་ཡོད། །རྗེ་རྒྱལ་བ་ཀུན་དང་དབྱེར་མེད་
པའི། །ཕ་བླ་མ་དུས་གསུམ་ཀུན་མཁྱེན་དེས། །བུ་བདག་དང་བདག་ལ་མོས་པ་
ཡི༑ ༑རྟེན་སྒོ་གསུམ་ཆོས་ལ་བསྒྱུར་དུ་གསོལ། །ཀྱེ་གསོན་དང་སྐལ་ལྡན་ལས་
ཅན་ཁྱེད། །རྟེན་བཟང་པོ་མི་ལུས་རིན་ཆེན་ལ། །དགེ་སེམས་ཀྱི་མངོན་རྟོགས་
འཁྲུངས་པ་དེ། །སྐྱབས་དཀོན་མཆོག་གི་ཕྲིན་ལས་མ་ཡིན་ནམ། །སྐྱབས་བླ་མ་
དཀོན་མཆོག་གཙུག་ཏུ་བཀུར། །གྲོགས་བྱང་ཆུབ་སེམས་ལ་བློ་ཕུགས་གཏོད། །
གནས་བྱ་བཏང་རི་དྭགས་ཁེར་འདུག་གིས། །ཆོས་བྱང་ཆུབ་མཆོག་གི་རྒྱལ་སྲིད་
ཟིན། །ནང་ཆོས་བརྒྱད་ཀྱི་རྣམ་རྟོག་མ་ཆོད་ན། །ཕྱི་ཆོས་གཟུགས་ཙམ་ཆོས་པ་སྒྱུ་
མ་མཁན། །རང་གཞན་ཀུན་མགོ་བོ་བསྐོར་ཉེན་གདའ། །བུ་སྤུང་གཟུགས་ཀྱི་
ཆོས་པའི་ཕྱི་ཕུགས་སྐྱིད། །ལས་དང་པོ་དྲན་ཤེས་བག་ཡོད་ཀྱིས། །ནང་རང་སེམས་
སྐྱོང་ན་ཁེབ་རྒྱ་ཆེ། །ཕྱི་གནས་རིགས་རྨོངས་པའི་གྲོང་ཁྱེར་ན། །མ་འགྲོ་དྲུག་ཀུན་

རྨི་ལམ་སྣང་བ་འདྲ། །སེམས་གཟུང་འཛིན་འཁྲུལ་བའི་འཆིང་ཐག་གྱིས། །ལས་
ཉོན་མོངས་སྡུག་བསྔལ་ཁུར་བོ་འདིས། །ད་སྐྱོ་ན་སྲིད་རྩ་མ་རིག་མཁན། །ནང་
ངར་འཛིན་གྱི་འདྲེ་ངན་བརླག་རེ་རན། །ལུས་སྣང་སྟོང་ཆུ་ཟླའི་ཟློས་གར་འདྲ། །
ངག་བདེན་མེད་བྲག་ཅའི་བརྗོད་པ་བཞིན། །སེམས་འོད་གསལ་དངོས་མེད་ནམ་
མཁའ་ལ། །བཟོད་ཐོབ་ཚེ་འཕགས་པའི་རྣམ་ཐར་ལགས། །ཆོས་ཐེག་དགུའི་ཡང་
རྩེ་རྫོགས་པ་ཆེ། །རྗེ་རིག་འཛིན་གྲུབ་བརྒྱའི་གསང་ལམ་ཡང་། །གཞི་ཀ་དག་
ཁྲེགས་ཆོད་ཀྱི་ལྟ་བ་དང་། །ལམ་ཐོད་རྒལ་གཞི་སྣང་གི་འོད་གསལ་ལགས། །
འདིར་ཞེན་མེད་གོམས་པའི་རྣལ་འབྱོར་ལ། །འཁོར་འདས་ཀྱི་རང་བཞིན་ལྟད་
མོར་འཆར། །ནང་ངོ་མཚར་དགའ་བ་བཅུ་གཉིས་ཀྱི། །ཉམས་ཀློང་རྡོལ་གྱི་གླུ་
ཆུང་ཁ་རུ་འཆོར། །གཤིས་དབྱིངས་རིག་འདྲེས་པའི་ལྟ་བ་ལ། །ལམ་རྟགས་ཀྱི་
ཡོན་ཏན་ཅི་སྣང་ཡང་། །བློས་ཆེད་འཛིན་མ་བྱེད་སྒོམ་ཆེན་པ། །བར་ལམ་གྱིས་
བསླུ་སྲིད་མེ་ཏོག་གིས། །བྱི་མགོ་འཁོར་ཚོ་བྲིད་པའི་དཔེ་དང་མཚུངས། །ཕྱི་ཐོས་
རྒྱ་ཆེ་བའི་མཁས་པ་ཚོའི། །སྙིང་དམར་ཆུང་གཏམས་ཀྱི་བང་མཛོད་ཡིན། །དེ་
བརྗོད་ཀྱིན་འཛད་མེད་ཀྱི་རྣམ་རྟོག་འདྲ། །ནང་ཉམས་དོན་ལ་གཞོལ་ན་དེ་ཀ་
ལགས། །ཁ་སྟོང་འབྱམས་ཆོས་ཀྱི་གཟུགས་བརྙན་ངས། །སེམས་ཅོལ་ཆུང་ཆོས་
མཐུན་གྱི་གདམས་ངག་འདིས། །ཚེ་བློས་བཏང་ཆོས་ལྡན་གྱི་རྣལ་འབྱོར་ཁྱེད། །
ལམ་ཟབ་མོའི་ཆོས་རྣམས་འགྲུབ་པར་ཤོག །ཅེས་འདི་ཁ་ཆོས་མཁན་བསོད་ནམས་ཆོས་
འགྲུབ་ཀྱིས་མི་རྒན་རྣལ་འབྱོར་པ་ཡ་མ་ཚེ་བརྟན་ལ་གདམས་ཁུལ་བྱསཔ་དགེ་བར་གྱུར་ཅིག །
་

༄༅། །རྗེ་བླ་མ་ཐུབ་བསྟན་བཤད་སྒྲུབ་བསྟན་པའི་རྒྱལ་མཚན་
དཔལ་བཟང་པོའི་ཞལ་གདམས་སྐོར་རྣམས་ཕྱོགས་
གཅིག་ཏུ་བཀོད་པ་འདོད་རྒུའི་འབྱུང་གནས་
རིན་ཆེན་བང་མཛོད་ཅེས་བྱ་བ་
བཞུགས་སོ། །
༄༅། །ན་མོ་མུ་ལ་གུ་རུ་ཝེ། རྗེ་བཙུན་བླ་མ་དཔལ་ལྡན་རྡོ་རྗེ་འཆང་། །རང་ལ་
རྒྱལ་བ་དངོས་ལས་ལྷག་པའི་ལྷ། །བཀའ་དྲིན་མཉམ་མེད་འདྲེན་མཆོག་ཆོས་ཀྱི་
རྗེ༑ ༑བཤད་སྒྲུབ་བསྟན་པའི་རྒྱལ་མཚན་དཔལ་བཟང་པོ། །རང་དོན་མཐར་
ཕྱིན་མངོན་པར་བྱང་ཆུབ་ཀྱང་། །གཞན་དོན་འགྲོ་ལ་བརྩེ་བས་རྗེས་ཆགས་ནས། །
བསམ་བཞིན་ཞིང་འདིའི་མེ་ཏོག་ལྷ་སྐལ་དུ། །བབ་པའི་མགོན་དེ་དུས་གསུམ་
སངས་རྒྱས་དངོས། །གཞན་ཕན་དོན་གཉེར་སྙིང་རྗེའི་དེད་དཔོན་གྱིས། །ཤེས་
རབ་རྒྱ་མཚོའི་ཀློང་ནས་བླངས་བའི་གཏེར། །གདུལ་བྱའི་རེ་འདོད་སྐོང་བའི་
གདམས་བཟང་སྐོར། །ཕྱོགས་བསྡུས་རིན་ཆེན་བང་མཛོད་འདིར་དགོད་བྱ། །དེ་
ལ་ཐོག་མར། དམ་པ་གསུམ་གྱི་ཁྲིད་ཡིག་ཞལ་ལུང་འཕགས་པའི་དགོངས་རྒྱན་
ཞེས་བྱ་བ་བཞུགས་སོ། །དཀོན་མཆོག་གསུམ་ལ་ཕྱག་འཚལ་ལོ། །ཀུན་གཟིགས་
མཁྱེན་པའི་རྒྱ་མཚོའི་རླབས་གཅིག་གིས། །ཇི་སྙེད་དྲི་མ་རིང་དུ་དག་པའི་གཉེན། །

རྡུལ་བྲལ་ཆོས་མིག་གསལ་བར་སྤྲོ་མཛད་པ། །འཕགས་མཆོག་རལ་གྲི་ཅན་དེས་
བདག་སྐྱོངས་ཤིག །གངས་ཅན་ལྗོངས་ཀྱི་བསྟན་པ་མ་ལུས་པ། །བཤད་སྒྲུབ་
རྒྱལ་ཐབས་གཅིག་གིས་སྐྱོང་བ་དང་། །སྙིགས་དུས་གདུལ་དཀའ་འདུལ་བའི་
མངའ་དབང་ཅན། །མཁས་བཙུན་གྲུབ་པའི་བླ་མ་རྣམས་ལ་འདུད། །འདི་ནི་ཐེག་
ཆེན་གང་གཱའི་གཞུང་མང་པོ། །ཡོད་བཞིན་བློ་གྲོས་རྩྭ་རྩེ་ལས་འོང་བའི། །ཆུང་
ངུའི་ངག་གི་ཟིལ་ཐིགས་ཕྲེང་བ་ཙམ། །མཁས་དབང་གདེངས་ཅན་ཉེར་སྤྱད་མི་
ལ་མོས་པ་ལས། །ངེས་པའི་ལམ་སྣང་གསལ་བོར་མི་འབྱེད་པའི། །དང་པོའི་ལུས་
ཅན་འགའ་ལ་ཕན་སྙམ་སེམས། །དེ་ལ་ཐེག་པ་ཆེན་པོའི་ལམ་གྱི་རྩ་བ་སེམས་
བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་བམ་དམ་པ་གསུམ་ཡིན་ལ། དེ་ཉིད་
བཀའ་དང་བསྟན་བཅོས་རྣམས་ལས་མཐའ་ཡས་པར་གསུངས་མོད། འདིར་ལས་
དང་པོ་དག་ལ་མོས་པ་ཡིད་བྱེད་ཙམ་གོ་བདེ་བའི་ཆེད་དུ་སྤྱོད་འཇུག་གི་དགོངས་
དོན་ལྟར་མདོ་ཙམ་བྲི་བ་ལ་གསུམ། ཐོག་མར་གལ་ཆེ་བ་དགེ་རྩ་ཐབས་ཀྱིས་ཟིན་
པ་སྦྱོར་བ་སེམས་བསྐྱེད་དམ་པ། བར་དུ་གལ་ཆེ་བ་དགེ་བ་རྐྱེན་གྱིས་མི་ཤིགས་
པ་དངོས་གཞི་དམིགས་མེད་དམ་པ། ཐ་མར་གལ་ཆེ་བ་དགེ་རྩ་ཆུད་མི་ཟ་ཞིང་
གོང་འཕེལ་དུ་འགྱུར་བ་མཇུག་བསྔོ་བ་དམ་པའོ། །དང་པོ་ནི་སྤྱོད་འཇུག་གི་ལེའུ་
དང་པོ་ཕན་ཡོན་དང་བཅས་པས་སྟོན་ཏེ། ཆོས་འཆད་ཉན་སྒོམ་སྒྲུབ་སོགས་དགེ་
བའི་བྱ་བ་གང་གི་ཡང་སྔོན་དུ་རང་གི་ཡིད་ལ་སོ་སོར་བརྟགས་ཏེ་མི་དགེ་བ་དང་
ལུང་མ་བསྟན་དང་རང་དོན་ཡིད་བྱེད་ཀྱི་བསམ་པ་ཐམས་ཅད་སྤངས་ནས་སེམས་

དུག་དང་འདྲེས་པའི་ཟས་བཞིན་དུ་རྣམ་སྨིན་ངན་པའི་རྒྱུར་བྱེད་པ་གསུངས་པའི་
ཕྱིར་རོ། །ཞི་བ་ལྷས། དང་པོར་རང་གི་སེམས་བརྟགས་ནས། །བརྟན་པའི་རིག་
པ་ལྡན་པར་བྱ། །ཞེས་གསུངས་སོ། །འདུལ་བ་ལས། ཆོས་རྣམས་ཡིད་ཀྱིས་
ཡང་སེམས་ཙམ་གཙོ་བོར་བསྟན་པ་དང་། འཕགས་པ་ཀླུས་ཀྱང་། ཁྱོད་ཀྱི་ཐུགས་
དུལ་མཛོད་ཅིག་བཅོམ་ལྡན་གྱིས། །སེམས་ནི་ཆོས་ཀྱི་རྩ་བ་ལགས་པར་གསུངས།།
ཞེས་གདམས་ངག་ཀུན་གྱི་སྙིང་པོ་སེམས་རྒྱུད་འདུལ་བ་བསྟན་པ་དང་། དུས་ཀྱི་
འཁོར་ལོ་ལས། སེམས་འདི་དག་ན་མི་དེ་ཡང་ནི་རྒྱལ་བའི་དབང་པོར་འགྱུར་ཏེ་
རྒྱལ་བ་གཞན་གྱིས་ཅི་ཞིག་བྱ། ཞེས་རང་དོན་ཡིད་བྱེད་སོགས་ཀྱིས་དག་ཅིང་
གཞན་ཕན་དོན་གཉེར་སོགས་ཀྱིས་སྨིན་པའི་སེམས་ནི་སངས་རྒྱས་སུ་འགྱུར་
བར་གསུངས་ཤིང་། རང་འདོད་སོགས་བསམ་པ་དམན་པས་སེམས་དབེན་པ་
འདི་བྱུང་ཆུབ་སེམས་དཔའི་དབེན་པ་མཆོག་ཀྱང་བཤད་ལ། དེ་ལྟར་མིན་པར་
སེམས་རྣམ་རྟོག་ངན་པས་བསླད་ནས་ལུས་ཅི་ཙམ་དབེན་པ་བསྟེན་ཀྱང་དམན་
ལམ་དང་འདྲ་ཞིང་ལྷག་པའི་ང་རྒྱལ་ཅན་དུ་འགྱུར་བར་མདོ་སྡུད་པ་ལས་གསུངས་
པ་ལྟར་རོ། །དེས་ན་དང་པོ་སེམས་སྐྱོན་སྲུངས་ནས་བསྐྱེད་རྒྱུའི་སེམས་དེ་ཡང་
སྐྱེས་བུ་ཆེན་པོའི་བསམ་སྦྱོར་ཕུན་སུམ་ཚོགས་པ་ཞིག་དགོས་ཏེ། གཞི་བདེར་
གཤེགས་སྙིང་པོ། རྟེན་མི་ལུས་རིན་ཆེན། རྐྱེན་དགེ་བའི་བཤེས་གཉེན་སོགས་
ཕྱི་ནང་གི་མཐུན་རྐྱེན་རྙེད་དཀའ་བ་རྣམས་འཛོམས་པའི་དུས་སུ་སྐྱེས་བུ་དམན་

འབྲིང་གི་སེམས་བསྐྱེད་པ་མི་རིགས་ཏེ། དབུ་མའི་སྙིང་པོ་ལས། དམ་ཆོས་སྒྲོན་
མེ་དང་བཅས་ཤིང་། །མི་ཁོམ་བརྒྱད་སྤངས་དལ་བ་འདི། །སྐྱེས་བུ་ཆེན་པོའི་སྤྱོད་
པ་ཡིས། །འབྲས་བུ་ཡོད་པར་བྱ་བའི་རིགས། །ཞེས་གསུངས། དཔེར་ན་རྒྱལ་
པོའི་རིགས་ཅན་ཞིག་བློན་པོ་སོགས་གཞན་གྱི་གོ་སར་སྨོན་པ་མི་མཛེས་པ་བཞིན།
བདེ་བར་གཤེགས་པའི་སྙིང་པོ་དེ་ཐེག་པ་དམན་པའི་འབྲས་བུར་སྨོན་པའང་མི་
མཛེས་ཤིང་དེར་མཐའ་གཅིག་ཏུ་འགྱུར་བའང་མི་སྲིད་ལ། འོན་ཀྱང་བློ་དམན་པ་
དག་རིམ་གྱིས་ཁ་དྲངས་པའི་ཕྱིར་གནས་སྐབས་ལམ་སྟེགས་ཀྱི་ཐེག་པས་ངལ་
གསོ་སྦྱིན་པ་ནི་མ་གཏོགས་སོ། །ཡང་འདི་ལྟར། རྒྱ་གར་ལྷ་ལས་ཆད་པས་སཾ་
ཀྲི་ཏ་ལྷའི་སྐད་དུ་སྨྲ། རྒྱ་ནག་ཀླུ་ལས་ཆད་པས་ནཱ་ག་ཏྲི་ཏ་ཀླུའི་སྐད་དང་། ཧོར་
ལྷ་མ་ཡིན་ལས་ཆད་པས་ཨ་སུ་ཏྲེ་ཏ་ལྷ་མིན་གྱི་སྐད་དང༌། བོད་བྲག་སྲིན་དང་
སྤྲེའུ་ལས་ཆད་པས་ཨ་བ་བྷཾ་ཧྲི་འདྲེའི་སྐད་དུ་སྨྲ་ཞེས་རུས་ཀྱི་ཕྱི་མོ་རྣམས་ལས་
བར་གྱི་ཕྱི་མོ་བཞི་ཞེས་གྲགས་པ་ལས་བོད་འདི་ཐེག་པ་ཆེན་པོའི་རིགས་རུས་
བཙུན་པར་བཤད་ཀྱང་། སེམས་ཅན་གྱི་སྡུག་བསྔལ་མཐོང་བས་སྙིང་རྗེ་དང་།
སངས་རྒྱས་ཀྱི་ཡོན་ཏན་ཐོས་པས་དད་པ་མེད་ན་རིགས་དང་རུས་བཟང་བས་མི་
འོང་པས་ན། སངས་རྒྱས་ལ་དད་པ་དང་སེམས་ཅན་ལ་སྙིང་རྗེ་མཆི་མ་འཁྲུགས་
པ་ཙམ་དུ་འོང་ཞིང་ཐེག་པ་ཆེན་པོའི་ལམ་ལ་དགའ་བ་ནི་རིགས་རུས་བཟང་བའི་
རྟགས་སུ་ཤེས་པར་བྱའོ། །སྤྱིར་དད་པ་ཡོད་ཅིང་རང་བཞིན་གྱིས་བསམ་པ་བཟང་
པོ་དང་ལྡན་པའི་སེམས་བསྐྱེད་ལེན་འདོད་ཡོད་པ་ཙམ་གཙོ་བོ་ཡིན་གྱི་ལུས་རྟེན་
དང་རིགས་བཟང་ངན་ལ་མི་ལྟོས་ཏེ། བྱང་སེམས་ནི་ནང་སེམས་ཀྱི་སྒྲུབ་པ་གཙོ་

་༌་༌་
སེམས་བསྐྱེད་པར་གསུངས་པ་བཞིན་ནོ། །འོན་ཀྱང་ས་མ་ཐོབ་བར་དང་དགོས་
པའི་དབང་ལ་དགོངས་ཏེ་སོ་སོར་ཐར་པའི་སྡོམ་ལྡན་དགོས་ཞེས་གསུངས་པ་ལ་
ལུས་རྟེན་བཟང་པོ་དགོས་མོད། དུད་འགྲོའི་རིགས་ཅན་ཀླུ་དང་སྡིག་ཅན་ཁྱིམ་པ་
ལ་ཡོད་ཅེས་བདག་ཉིད་བརྙས་པའི་ལེ་ལོ་མི་བྱེད་པར་དུས་དང་རྣམ་པ་ཀུན་ཏུ་
འདི་དང་ཕྱི་མ་ཐམས་ཅད་ལ་རང་གཞན་བདེ་ཐབས་ཤིག་བསམ་པ་ཡོད་ན། སངས་
རྒྱས་ཀྱི་སྐྱེས་རབས་རྣམས་ལ་བལྟ་བ་དང་ཁྲིད་ཉན་པ་དང་སྤྱོད་འཇུག་སོགས་
གདམས་ངག་གི་གཞུང་མཉན་ནས་ང་ཡང་དེ་དང་འདྲ་བར་ཤོག་དེ་ལྟར་གྱུར་ན་
ཅི་མ་རུང་སྙམ་ནས་སེམས་བསྐྱེད་དང་། རྟེན་གྱི་དྲུང་སོགས་ནས་ལེན་དགོས་པའི་
ངེས་པ་ཅི་ཡོད། རང་ལ་མོས་འདུན་སྐྱེས་པ་དང་སངས་རྒྱས་བྱང་སེམས་ཀྱི་བྱིན་
རླབས་དང་ཕྲིན་ལས་འཇུག་པ་ཆོས་ཉིད་ཡིན་ཅིང་སྨོན་པ་བྱང་ཆུབ་མཆོག་ཏུ་སེམས་
བསྐྱེད་པའང་དེ་ཡིན་ཏེ། སྔོན་རྒྱལ་པོ་རབ་གསལ་ཟླ་བ་ཞེས་བྱ་བས་གླང་པོ་ཆེ་
རབ་ཏུ་སྨྱོས་པ་ལ་བརྟེན་ནས་བྱང་ཆུབ་མཆོག་ཏུ་ཐུགས་བསྐྱེད་པ་བཞིན་ནོ། །འོ་
ན་སེམས་བསྐྱེད་པ་དེ་གང་ཞེ་ན། ཐབས་ཀུན་རྫོབ་སེམས་བསྐྱེད་དང་། ཐབས་
བྱུང་ཤེས་རབ་དོན་དམ་སེམས་བསྐྱེད་གཉིས་ལས། ཕྱི་མ་སྒོམ་སྟོབས་སམ་ཆོས་
ཉིད་ཀྱིས་ཐོབ་པ་ཡིན་པས་དངོས་གཞིའི་སྐབས་སུ་འཆད། སྔ་མ་ནི་རགས་པ་བརྡ་
དང་སེམས་ཀྱིས་ཐོབ་པ་ཡིན་པ་དང་འབྲས་བུ་དང་རྒྱུ་ལ་དམ་བཅའ་བའི་དབང་

པ་ཐོབ་ཡོད་པ་འདི་ལ་བརྟེན་ནས་སེམས་ཅན་ཐམས་ཅད་ཀྱི་དོན་དུ་རྫོགས་པའི་
སངས་རྒྱས་ཀྱི་གོ་འཕང་ཐོབ་པར་བྱའོ་ཞེས་སྨོན་སེམས་འདུན་པ་དང་བཅས་པ་
བ་འཇུག་སེམས་དང༌། དངོས་སུ་ལག་ལེན་ལ་འདེབས་པ་ནི་འཇུག་པའི་སྒྲུབ་
པའང་ཡིན། སེམས་ཅན་ཐམས་ཅད་སངས་རྒྱས་པར་ཤོག་དང་། དེའི་དོན་དུ་དང་།
རང་གཞན་སེམས་ཅན་ཐམས་ཅད་ཅེས་སྨོན་པ་རྣམས་སེམས་བསྐྱེད་རྣམ་དག་ཏུ་
འགྲོ་མོད། རང་ཉིད་བསམ་སྦྱོར་ཕུན་སུམ་ཚོགས་པའི་ལམ་ལ་གནས་ནས་གཞན་
ཡང་དེ་ལ་འགོད་པ་ནས་འབྲས་བུའི་བར་དུ་འགོད་འདོད་ལག་ལེན་དང་བཅས་
དུ་རྫི་བོ་ལྟ་བུའི་སེམས་བསྐྱེད་སོགས་མིང་ཅི་བཏགས་ཀྱང་ལེགས་པ་མི་འོང་།
དང་པོ་འབྲས་བུ་སངས་རྒྱས་ཀྱི་གོ་འཕང་དེ་གཞན་དོན་དུ་ཐོབ་པར་སེམས་བསྐྱེད་
ཚར་ནས་དེའི་བསམ་པ་མ་བཏང་ན་སངས་རྒྱས་མ་ཐོབ་པར་དུ་ལམ་གྱི་དགེ་བ་
སྒྲུབ་པ་ཀུན་ཀྱང་གཞན་དོན་མིན་པ་མེད་མོད། །
དང་པོ་རང་རྒྱུད་སྐྱོན་གྱིས་དབེན་ཞིང་ཡོན་ཏན་གྱིས་འབྱོར་བ་ཞིག་སྒྲུབ་འདོད་
མེད་ན་གཞན་དོན་གྱི་བློ་འོང་དཀའ་འོངས་ཀྱང་བསམ་པ་བཟང་པོ་ཙམ་ལས་སྦྱོར་

བ་དམན་པར་འགྱུར་བས་ན་བྱང་ཆུབ་སེམས་དཔའ་ལ་རང་དོན་འབའ་ཞིག་ཆེད་
གཉེར་མེད་པ་ལས་དེ་ཙམ་གྱི་རང་དོན་ཡང་གཏན་ནས་མེད་ཅེས་པ་འདི་བདག་
གཞན་བརྗེ་བ་སོགས་ལ་མ་གོམས་པ་ལས་དང་པོ་བ་ལ་མི་བདེ། སྤྱོད་འཇུག་གི་
ཤེས་བཞིན་དང་བསམ་ལེར་ཡང་ཡང་གསུངས་པ་ལྟར་རོ། །ལར་སེམས་ཅན་
ཐམས་ཅད་ཟད་ནས་རྗེས་སུ་རང་ཉིད་འཚང་རྒྱ་བ་དང་ཐམས་ཅད་དུས་མཉམ་
དུ་འཚང་རྒྱ་བ་དེ་འདྲ་མི་སྲིད་ཀྱང་བྱང་ཆུབ་སེམས་དཔའི་བློ་སྦྱོང་འདི་ལ་སྣ་ཚོགས་
པ་ཡོད་ཅིང་དམིགས་དོན་ཆེན་པོ་འབྱུང་བས་སྙིང་རྗེས་གཞན་དོན་དང་ཤེས་རབ་
ཀྱིས་རྫོགས་བྱང་ལ་དམིགས་པའི་དོན་གཉིས་ཚང་པའི་སེམས་ཞིག་གལ་ཆེ། ཆོ་
ག་ལྟ་བུ་སོགས་དགེ་རྩའི་སྔོན་དུ་གཞན་དོན་གྱི་བསམ་པས་ཟིན་ན་མཇུག་ཏུ་གལ་
ཏེ་བསྔོ་བ་ཆད་ཀྱང་སྐྱོན་ཆེར་མི་འོང་། མ་འོངས་པའི་དགེ་བ་བསྔོ་བ་བཞིན་དང་
པོ་སེམས་བསྐྱེད་ཀྱིས་བསྔོས་ཟིན་པ་ཡིན། མཇུག་བསྔོ་བས་ཟིན་ནའང་ཀླད་ཀྱི་
སེམས་བསྐྱེད་བརྗེད་པ་ལ་དེ་ལྟར་ཤེས་པར་བྱའོ། །ཐོགས་མེད་ཀྱིས། བྱང་ཆུབ་
སེམས་དཔའ་རྣམས་ཀྱི་སྨོན་ལམ་གྱི་མཆོག་ནི་སེམས་བསྐྱེད་པའོ། །ཞེས་སེམས་
བསྐྱེད་བསྔོ་སྨོན་རྣམས་མདོ་དོན་གཅིག་པར་གསུངས། དེ་ལྟར་ཐེག་པ་ཆེན་པོའི་
རྒྱུ་འབྲས་ལ་སྨོན་པའི་སེམས་དེ་ཆོ་གས་བླངས་ན་སེམས་བསྐྱེད་ཀྱི་སྡོམ་པའང་
མཚན་ཉིད་པར་འགྱུར་ལ། དགེ་བ་སྒྲུབ་འདོད་དང་སྡིག་པ་སྤོང་འདོད་ཀྱི་སེམས་
བསྐྱེད་པའི་ཕྱིར། སྤོང་བའི་སེམས་ནི་ཐོབ་པ་ལ། །ཚུལ་ཁྲིམས་ཕ་རོལ་ཕྱིན་པར་
བཤད། །ཅེས་པས་གཏོང་རྒྱུ་མ་བྱུང་བར་དུ་འཇུག་སྡོམ་གྱི་དགེ་བ་རྒྱུན་མི་འཆད་
པའང་འབྱུང་ངོ་། །ཁྱིམ་པ་ལྟ་བུ་ཕལ་གྱིས་ནི་དང་པོ་སྨོན་སེམས་ཙམ་བླངས་ནས་

མི་བརྗེད་པར་སྲུང་། སྲོག་གཅོད་པ་སྤོང་པ་སོགས་ལུས་ངག་གི་དགེ་བ་སྣ་རེ་ཡན་
ཆད་ལ་འཇུག་པ་དང་གཞན་རྒྱུད་ཀྱི་བསླབ་པ་ལ་རྗེས་སུ་ཡི་རངས་བྱས་པའི་དགེ་
བ་རྣམས་རྫོགས་བྱང་དུ་བསྔོ་ན། འཕྲལ་དུ་ལྷ་མིའི་དཔལ་ཆེན་པོ་ཐོབ་ཅིང་ཕུགས་
སུ་སངས་རྒྱས་སུ་འགྲོ་བ་རྒྱལ་པོ་ལ་གདམས་པའི་མདོ་ལས་གསུངས། འཇུག་
སྡོམ་བླངས་ཕན་ཆད་ཇི་ལྟར་ཁས་བླངས་པ་ལྟར་གྱི་བསླབ་བྱ་རྣམས་ཚུལ་བཞིན་
བསྲུང་བ་ནི་སྨོས་མ་དགོས། སེམས་བསྐྱེད་རྒྱུན་ལྡན་དུ་མ་གནས་ཀྱང་དགེ་རྩ་སྣ་
དགེ་བའང་ཟིལ་གྱིས་གནོན་པ་དབུལ་མོས་མར་མེ་ཕུལ་བའི་ལོ་རྒྱུས་ལྟ་བུ་དང་།
ནམ་ཞིག་སངས་རྒྱས་ཀྱི་བར་དུ་ཆུད་ཟོས་མེད་པར་དཔའ་བར་འགྲོ་བའི་མདོ་
སོགས་ལས་གསུངས། སེམས་ཐལ་བྱུང་དུ་བསྐྱེད་པ་དེ་ཙམ་རེ་ལ་དགེ་བ་ཆེན་
པོ་འབྱུང་བ་དེ་ཅི་ཞེ་ན། བློའི་དམིགས་རྣམས་རྒྱ་ཆེ་བའི་སྟོབས་ཏེ། འཁོར་བ་ལ་
དད་པ་དང་ཤེས་རབ་གཉིས་ལས་ལྷག་མེད། སྔ་མས་ཞི་མཐའ་ལ་མི་གནས་ཕྱི་
མས་འཁོར་མཐའ་ལ་མི་གནས་པའི་དགེ་བ་ཡིན་ནོ། །དེས་ན་སངས་རྒྱས་ཞེས་
བྱ་བ་ནི་མྱང་འདས་དོན་དམ་བདེན་པ་མཐར་ཐུག་པ་ཞིག་ཡིན་པས་དེའི་རང་
ཀྱིས་རྫོགས་བྱང་ལ་དམིགས་ཞེས་བྱ་སྟེ། ཉན་རང་རྣམས་རྫོགས་བྱང་ལ་མི་
དམིགས་པའང་ཤེས་རབ་ཞན་པས་སོ། །དོན་དམ་པ་ནི་དད་པས་རྟོགས་པར་བྱ་
བའོ། །ཞེས་གསུངས་པས་སངས་རྒྱས་ཀྱི་ཡོན་ཏན་ལ་དང་འདོད་ཡིད་ཆེས་ཀྱི་

དད་པ་དང་། དེ་ཉིད་འཐོབ་བྱ་མཐར་ཐུག་བླ་ན་མེད་པ་ཤེས་ནས་དེ་ལ་སྨོན་པའི་
ཤེས་རབ་དེས་ནི་ཚོགས་རྫོགས་སྒྲིབ་པ་དག་སྟོབས་ཆེ་བས། སྟོང་ཉིད་སྙིང་རྗེའི་
སྐབས་འདིར་ཐབས་ཤེས་དམ་པ་གསུམ་པོ་འདི་དམན་ལམ་ལས་ཁྱད་པར་དུ་
འཕགས་ཆོས་ཡིན། འདི་མེད་ཐེག་དམན་ལྟུང་བ་མདོ་སྡུད་པ་ལས། ཐབས་མེད་
ཤེས་རབ་བྲལ་བས་ཉན་ཐོས་ཉིད་དུ་ལྟུང་། ཞེས་དང་། ཐབས་ཤེས་གཉིས་ཀས་
ཐེག་པ་མཐོང་དམན་དུ་འགྲོ་བ་རྒྱུད་ལས། སྙིང་རྗེས་སེམས་ཅན་ཀུན་ལ་ཁྱབ།།
ཤེས་རབ་ཆོས་ཀྱི་དབྱིངས་སུ་ཁྱབ། །ཐེག་པ་ཆེན་པོ་ཞེས་བཤད་དེ། །གཞན་དག་
དེ་ལས་ལྡོག་པའོ། །ཞེས་གསུངས། རང་དོན་གྱི་བློ་དང་འདྲེས་ཕྱིར་ལྷག་བསམ་
ཁུར་ཁྱེར་གྱི་སྙིང་རྗེ་མེད་མ་གཏོགས་ཤས་མི་བཟོད་པའི་སྙིང་རྗེ་ཉན་རང་ལའང་
ཡོད། བདག་མེད་རྟོགས་པའི་ཤེས་རབ་ཀྱིས་ཟིན་པའི་ཚུལ་ཁྲིམས་སྲུང་བ་སོགས་
ཀྱང་ཡོད་མོད་ཐབས་ཤེས་ཁྱད་པར་ཅན་མེད་པས་ཕ་རོལ་ཕྱིན་པའང་མི་བརྗོད་
དེ༑ བསེ་རུ་ལྟ་བུ་རྣམས་ལ་ནི། །ཕ་རོལ་ཕྱིན་པའི་མིང་ཡང་མེད། །ཅེས་གསུངས།
མདོ་ལས། ཉན་ཐོས་ཀྱི་སྙིང་རྗེ་མིའི་པགས་པ་དང་བྱང་སེམས་ཀྱི་དེ་ཤ་དང་འདྲ་
སངས་རྒྱས་ཀྱི་དེ་རུས་པ་དང་རྐང་དང་འདྲ་ཞེས་གསུངས། དེས་ན་གཞན་དོན་
ཁུར་ཁྱེར་གྱི་སྙིང་རྗེས་ཞི་མཐའ་ལ་མི་ཆགས་པ་དང་འཁོར་འདས་མཉམ་ཉིད་དུ་
རྟོགས་པས་འཁོར་བ་ལ་མི་སྐྲག་པའི་སྒོ་ནས་སེམས་ཅན་བློས་མི་འདོར་བའི་
ཐབས་ཤེས་ཁྱད་པར་ཅན་ནི་ཐེག་ཆེན་འདི་བའི་ཁྱད་ཆོས་ཡིན། མ་ཟད་ཐལ་
འགྱུར་པའི་ལུགས་ལ་ཉན་རང་འཕགས་པས་ཀྱང་སྟོང་ཉིད་རྫོགས་པར་རྟོགས་

ཞེས་གསར་མ་བ་འགའ་ཞིག་བཞེད་པ་ལྟར་ན་ནི་ཐབས་ཁོ་ནས་ཐེག་པ་མཐོ་
དམན་དུ་སོང་བ་ཡིན་པས། ཀུན་རྫོབ་སེམས་བསྐྱེད་འབའ་ཞིག་གི་ས་ཟིན་འདི་
ཡིན་ཚེ་སྦྱོར་བ་སེམས་བསྐྱེད་འདི་གལ་ཆེ་བ་ཡིན། དེ་ལྟར་ཐེག་ཆེན་གྱི་ལམ་
འབྲས་ལ་འདུན་པ་བརྟན་པོ་ཞིག་སྐྱེས་ཚེ་རྣམ་དཀར་ཐམས་ཅད་ཀྱི་རྟེན་གཞིར་
གྱུར་པ་ཡིན་ཅིང་། ཕན་པར་བསམ་པ་ཙམ་གྱིས་ཀྱང་། །སངས་རྒྱས་མཆོད་ལས་
ཁྱད་འཕགས་ན། །ཞེས་པས་བསམ་པ་བཟང་པོ་སྐད་ཅིག་རེས་ཀྱང་ཚོགས་ཆེན་
ཀྱི་དགེ་བ་བྱང་ཆུབ་ཀྱི་སེམས་ལྟ་བུ་ལ་ནི་ཚད་མེད་ལ། ལུས་ངག་ལྟར་འབད་རྩོལ་
གྱིས་ངལ་བ་དང་རྒྱུ་ཟས་ལྟ་བུ་འབྱོར་མི་འབྱོར་ཡང་མི་དགོས་པར་སེམས་རྣམ་
བ་དམན་ཡང་བསམ་པ་བཟང་པོ་འདི་གཅིག་པུ་ལ་དང་པོ་ཉིད་དུ་འབད་དགོས།
སེམས་གསལ་གཅིག་བསྐྱེད་འབྲས་བུ་གང་། །ཚངས་ལ་སོགས་པ་ཡིན་པ་ལྟར། །
ལུས་ངག་བཅས་པའི་འབྲས་བུ་ཡང་། །སྤྱོད་པ་ཞན་པས་དེ་ལྟར་མིན། །ཞེས་སོ། །
ཚོགས་བསགས་པའི་ལམ་དང་བྱང་ཆུབ་སེམས་དཔའ་ཞེས་པའི་མིང་དེ་ཡང་དེ་
ལས་གཞན་སུ་ལ་འདོགས། གཞན་དོན་དུ་བྱང་ཆུབ་སྒྲུབ་པ་ལ་མི་སྐྲག་པའི་ཐབས་
ཤེས་ཀྱི་གོ་ཆ་གྱོན་པའི་སེམས་དཔའ་བ་ཐོབ་པ་ཡིན་ནོ། །དེ་ལྟ་བུའི་སེམས་དེའང་

སྔོན་སྦྱངས་ལས་འཕྲོའི་དབང་བཙན་ན་ནི་སྐྱེས་ཙམ་ཉིད་ནས་ཐོབ་པ་ཡོད་ལ།
འཕྲལ་དུ་སྐྱེ་བ་ལ་ནི་རྒྱུ་ཚོགས་མང་པོ་དགོས་པས་སྔར་བསྟན་པ་ལྟར་གྲོགས་
བཟང་པོ་བྱང་སེམས་ཀྱི་བླ་མ་དང་འགྲོགས་ཏེ་གདམས་ངག་མཉན་པ་སོགས་ཀྱིས་
དང་པོ་བསྐྱེད་བར་དུ་སྐྱེས་ཐ་མ་འཕེལ་ནས་རྒྱུན་མི་འཆད་པ་ཇེ་བཟང་དུ་འགྲོ་
དགོས་ལ། སྐྱེད་འདོན་རྒྱུ་མེད་པའི་ཉམས་ལེན་ནི་བཟང་པོར་རྩི་བ་མིན་ནོ། །
ཁྱད་པར་དུ་ང་རྒྱལ་དང་ཕྲག་དོག་ཁོང་ཁྲོ་ཆེ་ཞིང་སྙིང་རྗེ་དང་མི་ལྡན་པ་ལ་ནི་
བསམ་པ་བཟང་པོ་བྱང་ཆུབ་ཀྱི་སེམས་དེ་དང་པོ་མི་སྐྱེ་བར་དུ་མི་འཕེལ་ཐ་མ་རྒྱུན་
འཆད་པ་ཡིན་པས་གཟབ་དགོས། དེ་ལྟར་དགེ་རྩ་ཆུང་ངུ་ཡིན་ཡང་གཞན་དོན་
གྱི་བསམ་པ་དེས་ཟིན་ན་དགེ་རྩ་ཐབས་ཀྱིས་ཟིན་པའི་འབྲས་བུ་ཆེ་སྟེ། ལྕགས་
ཐང་ཆེན་པོར་འགྲོ་བ་བཞིན་ནོ། །དམ་པ་དང་པོ་སོང་། །
་གཉིས་པ་ནི། སྤྱོད་འཇུག་ཤེར་ལེ་སོགས་ཀྱིས་སྟོན་ཏེ། སེམས་བསྐྱེད་པ་ལ་
སོགས་པའི་དགེ་རྩ་ཐམས་ཅད་དམིགས་པ་མེད་པའི་ཤེས་རབ་ཀྱིས་མ་ཟིན་ན་
ནི་མིག་མེད་པ་ལམ་དུ་ཞུགས་པ་ལྟར་ཡིན་པས་རྣམ་མཁྱེན་གྱི་དངོས་རྒྱུར་མི་འགྲོ།
དངོས་པོ་འདུ་ཤེས་ཅན་ལ་ཐར་བ་མེད་པར་གསུངས། ཞི་བ་ལྷས། གང་གིས་ཆོས་
ཀྱི་གཙོ་བོ་མཆོག །སེམས་ཀྱི་གསང་འདི་མ་ཤེས་ན། །བདེ་ཐོབ་སྡུག་བསྔལ་
གཞོམ་འདོད་ཀྱང་། །དེ་དག་དོན་མེད་གྱི་ནར་འཁྱམས། །གསུངས། རྒྱུ་མཚན་
མེད་པ་དང་རྒྱུ་མཚན་ཡོད་ཀྱང་གཏན་ལ་མ་ཕབ་པའི་ཚིག་ཙམ་ལ་ཞེན་ནས་སྟོང་
པ་ཡིན་ནོ། །འདུས་བྱས་དང་རྟེན་འབྲེལ་ཡིན་ན་མི་རྟག་པ་དང་སྟོང་པ་ཉིད་ལོས་

ཡིན་ཞེས་པ་ཙམ་གྱིས་མི་འོང་། དབང་རབ་ཁ་ཅིག་བླ་མ་དམ་པའི་མན་ངག་གིས་
ལྟ་བ་བདེ་བླག་ཏུ་རྟོགས་པ་ནི་མ་གཏོགས། དེ་མིན་པ་དག་དང་པོ་དབུ་ཕར་གྱི་
གཞུང་ལ་ཐོས་བསམ་བྱས་པའི་ཤེས་རབ་ཀྱིས་ཕྱི་ནང་གི་ཆོས་སོ་ཅོག་ལ་དཔྱད་
པས་རྙེད་པའི་བདེན་མེད་ཀྱི་ངེས་ཤེས་ཕུ་ཐག་ཆོད་པ་ཞིག་བྱ། དཔེར་ན་གཟུགས་
བརྙན་ལ་མིར་འཁྲུལ་བ་ལྟ་བུའི་ཚེ་གཞན་གྱིས་མི་མ་རེད་ཅེས་པས་མི་ཚིམ་པར་
རང་གིས་ལེགས་པར་བལྟས་ན་མིར་འཛིན་ཞིག་ནས་འཁྲུལ་གཞི་གཟུགས་བརྙན་
ཙམ་གྱི་སྣང་བ་ལས་མི་འཆར་བ་ལྟར། བཏགས་ཆོས་ཐམས་ཅད་ཀྱང་གདགས་
གཞི་སྣང་ཙམ་རེ་ལ་འཁྲུལ་བའི་བློས་བདེན་པར་སྒྲོ་བཏགས་ནས་བཟུང་བའི་ཚེ་
བདེན་པ་འདི་དོན་སྤྱིར་སྣང་བ་ཡིན། བདེན་པ་རང་མཚན་པར་ཡོད་ནས་སྣང་བ་
ནི་མིན། དེ་ལ་བདེན་པར་ཨེ་གྲུབ་དཔྱད་ན་གཟུགས་བརྙན་ལ་སྙིང་པོ་མེད་པ་
ལྟར་སྟོང་ཉིད་འབའ་ཞིག་ཡིན། འོན་ཀྱང་རྟེན་འབྲེལ་གྱི་སྣང་བ་རྒྱུན་མི་འཆད་
པ་འདི་ཙམ་ནི་ཚད་མས་ཚུར་སྒྲུབ་པའི་སྤྲོས་པའང་མི་དགོས་ཕར་བཀག་ཀྱང་མི་
ཁེགས། བདེན་གྲུབ་འདོད་པ་དང་ཐ་སྙད་འགོག་པ་གཉིས་ཀ་དབུ་མ་མིན། མིག་
ཤེས་ཚད་མ་ལ་གཟུགས་བརྙན་གྱི་མེད་པ་གསལ་སྣང་འཆར་བ་ལྟར། ངོ་བོ་སྟོང་
བཞིན་ལས་རང་བཞིན་གསལ་བའི་ཆ་རྣམས་འགག་མེད་དུ་འཆར་བ་འདི་ཙམ་
ལ་བརྟེན་ནས་སེམས་བསྐྱེད་ལམ་སྒྲུབ་བྱ་ཆོག་སྟེ། རང་བཞིན་མེད་པའི་གཟུགས་
བརྙན་དེས་ཁ་ངོའི་དྲི་མ་སེལ་བ་སོགས་བྱེད་ནུས་པ་བཞིན་ནོ། །སྣང་བཞིན་དུ་
སྟོང་སྟོང་བཞིན་དུ་སྣང་བ་ཆུ་ཟླ་ལྟ་བུ་འདི་གཅིག་ཐ་དད་གང་དུའང་བརྗོད་དུ་མེད་
པའི་ཉམས་མྱོང་འདི་འཆར་རྒྱུ་གལ་ཆེ། དེ་ལྟར་ཤེས་ཕན་ཆད་སྦྱིན་པ་གཏོང་བ་

སོགས་ལ་བདག་གཞན་སོགས་འཁོར་གསུམ་བདེན་ཞེན་དང་གཉིས་སྣང་མི་འཇུག་
པའི་སྒོ་ནས་དགེ་རྩ་སྒྲུབ་ནུས་པ་ནི་གྲོགས་རྣམ་པར་མི་རྟོགས་པའམ་དམིགས་པ་
མེད་པའི་ཤེས་རབ་ཀྱིས་ཟིན་པ་ཞེས་བྱ། སྒྱུ་མ་མཁན་བཟང་པོར་ལུང་བསྟན་པ་
པ་དེ་ཉིད་ནི། །བཟང་པོ་ལ་ནི་ཡོངས་རྫོགས་ཤོག །ཅེས་གསུངས། ཆོས་ཐམས་
ཅད་སྤྲོས་བྲལ་སྐྱེ་མེད་དུ་ངེས་ཚེ་འཛིན་སྟངས་ཀྱི་བློས་ངོས་བཟུང་རྒྱུ་མེད་པས་
གཏད་ས་མ་རྙེད་པ་དེ་ལ་བདེན་མེད་བློ་འདས་ཞེས་བྱ། དེ་རྟོགས་པའི་རྣལ་འབྱོར་
པས་བྱ་བ་ཅི་བྱེད་ཀྱང་སྒྱུ་མ་མཁན་གྱི་རྩེད་མོ་ལྟར་ཞེན་འཛིན་གྱི་འཆིང་བ་གཏན་
ནས་མེད། ཞེན་མེད་མི་རྟོག་པ་དེའི་ངང་ནས་ལམ་ཐམས་ཅད་ལ་མགོ་ལ་མེ་ཤོར་
བ་ལྟར་དུ་འབད་དགོས། བསྒོམ་བྱ་སྒོམ་བྱེད་མེད་སྟོང་པ་ཉིད་ལ་ལམ་འབྲས་
མེད་ཅེས་གོ་ཡུལ་འུད་གོག་ཏུ་སྡོད་པ་མིན། ཇི་སྐད་དུ། ཤིང་མཁན་བཟོ་བོ་མཁས་
པས་སྐྱེས་པ་བུད་མེད་དང་། །འདྲ་བའི་བཟོ་བྱས་དེ་ཡང་བྱ་བ་ཐམས་ཅད་བྱེད། །
དེ་བཞིན་ཤེས་རབ་སྤྱོད་མཁན་བྱང་ཆུབ་སེམས་དཔའ་ཡང་། །རྣམ་པར་མི་རྟོག་
ཡེ་ཤེས་བྱ་བ་ཐམས་ཅད་བྱེད། །གསུངས། རྗེས་ཐོབ་དཔྱད་པའི་ངོར་དང་ཚོགས་
བསགས་པ་ན་ནི་བདེན་གྲུབ་ཀྱི་དམིགས་གཏད་མེད་པ་ལས་སྣང་ཙམ་གྱི་དམིགས་
པ་མེད་པ་མི་འོང་། མདོ་ལས། འདི་ལ་སྣང་ཡང་མི་དམིགས་པ། ཞེས་གསུངས།
སྒྱུ་མ་ལྟ་བུ་དམིགས་བཅས་བསོད་ནམས་ཀྱི་ཚོགས་དེ་ཐ་སྙད་སྣང་ཙམ་དེ་ལ་
བསྟེན་ནས་འཇོག མཉམ་བཞག་འཇོག་སྒོམ་གྱི་དུས་སུ་ནི་གཙོ་ཆེར་དམིགས་

ཡོད། སྐྱེ་འཕགས་ཀྱི་མཉམ་བཞག་གཉིས་ལས་འཕགས་པའི་མཉམ་བཞག་ཞི་
གནས་དང་འབྲེལ་ཞིང་མིང་དོན་མ་འདྲེས་པའི་སྟོང་ཉིད་འབའ་ཞིག་མངོན་སུམ་
གསལ་པོར་རྟོགས་པ་དེ་ལ་དོན་དམ་སེམས་བསྐྱེད་མཚན་ཉིད་པ་ཟེར། །རྣལ་
འབྱོར་མངོན་སུམ་ཡིན་ན་འབྲས་བུ་མངོན་རྟོགས་ཡིན་པས་སྒྲ་དོན་འདྲེས་པའི་
རྟོག་པ་སོགས་མེད་དེ་དེ་ནི་རྗེས་ཐོབ་སོ་སོར་རྟོགས་པའི་མངོན་རྟོགས་སྐབས་ཏེ།
ཚད་མའི་མདོར། རྣལ་འབྱོར་རྣམས་ཀྱི་བླ་མས་བརྟན། །མ་འདྲེས་པ་ཡི་དོན་ཙམ་
མཐོང་། །ཞེས་དང་། མདོ་རྒྱན་ལས། རྫོགས་པའི་སངས་རྒྱས་རབ་མཉེས་བྱས།།
ཕྱིར་དེ་ནི་དམ་པར་འདོད། །གསུངས། རྗེས་ཐོབ་ཏུའང་དེས་དྲངས་པའི་རང་
བཞིན་མེད་པའི་རྣམ་པ་སྒྱུ་མ་ལྟར་སྣང་ཙམ་གྱི་སྦྱིན་པ་གཏོང་བ་སོགས་བསོད་
ནམས་དང་དེ་ལ་བདེན་ཞེན་གྱི་རྟོག་པ་མེད་པ་ཡེ་ཤེས་ཡིན། དེ་གཉིས་ཕན་ཚུན་
འབྲལ་མི་ཤེས་པ་ཚོགས་གཉིས་སམ་བདེན་གཉིས་ཟུང་འཇུག་ཅེས་རྒྱལ་བ་དགྱེས་
པའི་ལམ་བཟང་འདི་ཁོ་ན་ཡིན་ནོ། །དཔྱད་ཤེས་ཀྱིས་དམིགས་མེད་ལ་གོ་མྱོང་
མེད་པ་དག་གིས་ཀྱང་ཚོགས་བསགས་སྒྲིབ་སྦྱོང་ལ་བརྩོན་ཚེ་ཡིན་ངེས་གྲུབ་གྲུབ་
བརྒྱ་པ་ལས། བསོད་ནམས་ཆུང་བས་ཆོས་འདི་ལ། །ཐེ་ཚོམ་ཙམ་ཡང་སྐྱེ་མི་
འགྱུར། །གལ་ཏེ་ཐེ་ཚོམ་ཟོས་གྱུར་ན། །སྲིད་པའི་རྩ་བ་ཧྲུལ་པོར་བྱེད། །གསུངས།
མ་ཟད་དགེ་བའི་དམིགས་པ་ལ་སྐབས་སུ་མ་ཡེངས་པར་བརྟན་པ་ནི་ཞི་གནས་སུ་

པའི་ངོ་བོ་དགེ་བ་ཡིན་ཞིང་། དགེ་རྩ་རྣམས་རྣམ་རྟོག་གཞན་རྐྱེན་གྱིས་མི་འཕྲོག་
པས་དོན་ཆེ། དེ་མིན་ན། བཟླས་བརྗོད་དང་ནི་དཀའ་ཐུབ་ཀུན། །ཡུན་རིང་དུས་
སུ་སྤྱད་བྱས་ཀྱང༌། །སེམས་གཞན་ཡེངས་བས་བཟླས་པ་ནི། །དེ་ཉིད་རིག་པས་
དོན་མེད་གསུངས། །ཞེས་པ་ལྟར་འགྱུར་རོ། །ལམ་ཡང་དག་ལ་བརྩོན་པ་དག་
ནི་ཚད་མ་གསུམ་གྱིས་དམིགས་པ་མེད་པའི་ངེས་ཤེས་ཐེ་ཚོམ་གྱི་སྨུག་དང་བྲལ་
ཏེ་དང་པོ་སྟོང་ཉིད་ལ་ཡིན་འགྱུར་གྱི་མྱོང་བ་སྐྱེད་དགོས། དེའི་འཛིན་སྟངས་ཀྱི་
མུན་ལྟར་སྤང་གཉེན་ལྷན་ཅིག་མི་གནས་འགལ་བ་ཡིན། མཐར་བག་ཆགས་སློང་
བའང་དེ་གོམས་པ་ལས་གཞན་མེད། དེས་ན་སྤང་གཉེན་དུ་ཞེན་པའི་དགེ་བ་ཡང་
ལས་ངན་པའི་སྒྲིབ་པ་སོགས་ཀྱི་གཉེན་པོ་བྱེད་པ་དང་། སངས་རྒྱས་ལ་དམིགས་
པའི་དད་པ་ལྟ་བུ་ནི་ནམ་ཡང་ཆུད་མི་ཟ་བའི་དགེ་རྩ་བཟང་ཡང་མཚན་མ་མེད་
པའི་ཤེས་རབ་དང་བསྟུན་ན་ད་དུང་བག་ཆགས་ཕྲ་མོའི་རང་བཞིན་མཚན་འཛིན་
གྱི་རྟོག་པ་ལས་མ་འདས་སོ། །དེའི་ཕྱིར་དགེ་རྩ་ཐམས་ཅད་དམིགས་བཅས་སྒྱུ་
མ་ལྟ་བུའི་ཐབས་དང་དམིགས་མེད་ནམ་མཁའ་ལྟ་བུའི་ཤེས་རབ་ཀྱིས་ཟིན་པ་ནི་
གནད་དམ་པའོ། །སྐབས་འདིར་དམིགས་མེད་ཀྱི་ལྟ་བ་མཐར་ཐུག་པ་ནི་ཡུལ་
བསྒོམ་བྱ་མི་དམིགས་པ་དང་ཡུལ་ཅན་སྒོམ་བྱེད་མི་དམིགས་པས་སྤྲོས་པ་རབ་ཏུ་
ཞི་བ་ནི་ཡུམ་ལས། མི་གནས་པའི་སྦྱོར་བ་དང་མི་སྦྱོར་བའི་སྦྱོར་བ་ཞེས་གསུངས་

རྫོགས། །ཞེས་གསུངས་པ་རྣམས་དོན་གཅིག ཡོད་མེད་གང་ཡིད་ལ་བྱས་ཀྱང་
མཚན་མ་ཕྲ་མོ་ཡིན། མདོ་ལས། གང་ཡིད་ལ་བྱེད་པ་དེ་ནི་མི་དགེ་བའོ། །ཞེས་
གསུངས་པས་མི་སྒོམ་པའི་སྒོམ་པ་མི་ལྟ་བའི་ལྟ་བ་མ་མཐོང་བའི་མཐོང་བ་ཆེན་
པོ་ཞེས་བྱ་བ་ཡིན་པ་ཤེར་མདོ་སོགས་ལས་ཡང་ཡང་གསུངས། མདོ་རྒྱན་ལས།
བསྒོམ་པར་ལྟ་བ་མེད་རྣམས་ཀྱི། །བསྒོམ་པ་དམ་པར་འདོད་པ་སྟེ། །ཞེས་སོ། །
འོན་ཀྱང་ལས་དང་པོ་པ་དག་ཐོས་བསམ་གྱི་དུས་སུ་ལྟ་བས་སྣང་བའི་སྟེང་དུ་སྤྲོས་
པ་གཅོད་པའི་ཚེ་རང་བཞིན་མེད་པར་འཛིན་པའི་རྣམ་པ་ནི་ཡིད་ལ་བྱེད་ནས་སྒོམ་
པ་ཡིན། །ཐོག་མེད་ནས་གོམས་པའི་ཡོད་འཛིན་གྱི་གཉེན་པོ་ཡིན་པས་དང་པོ་
རྟོག་ངོར་སྐྱོང་བ་གལ་ཆེ། སྟོང་ཉིད་མངོན་དུ་བྱས་ནས་མེད་པ་སླར་ཚོལ་བ་ཤ་
དུག་གི་རྭ་མནན་པ་ལྟ་བུ་མིན། ཤེར་ལེར། གང་ཚེ་དངོས་དང་དངོས་མེད་དག །
བློ་ཡི་མདུན་ན་མི་གནས་པ། །དེ་ཚེ་རྣམ་པ་གཞན་མེད་པའི། །དམིགས་པ་མེད་
པ་རབ་ཏུ་ཞི། །ཞེས་ཡོད་མེད་ཀྱི་རྣམ་པ་གང་ཡང་འཆར་རྒྱུ་མེད་པ་འགོག་པ་ཡང་
དག་པའི་མཐའ་ཞེས་བྱ། བྱང་ཆུབ་སེམས་དཔའ་གང་ལའང་མི་ཞེན་མི་བརྟེན་
པས་ན་ཉ་ཆུས་མི་འཚུབ་པ་དང་བྱ་ནམ་མཁའ་ལས་མི་ལྟུང་བའི་དཔེ་ཡོད། ཆུ་
དང་ནམ་མཁའ་འདི་གཞན་པ་ལ་རྒྱུ་བ་སོགས་ཀྱི་གནས་སུ་མི་འོས་མོད། ཉ་དང་
བྱ་ལྟ་བུ་ལ་འོས་པ་ཡིན། གང་ཡང་ཡིད་ལ་མི་བྱེད་པ་འདི་མཐར་འཛིན་གྱི་སྤྲོས་
པའི་ར་བ་ལས་མ་བརྒལ་བ་རྣམས་ལ་མི་འོས་མོད། བྱང་ཆུབ་སེམས་དཔའ་གནས་
ལུགས་མཐར་ཐུག་རྟོགས་པ་ལ་འོས་པ་ཡིན། འོ་ན་སུས་སུ་རྟོགས་བསྒོམ་བྱ་ཅི་
ཡང་མེད་པ་ལ་སྒོམ་རྟོགས་མི་འཐད་ཅེ་ན། གཉིས་སྣང་དང་བཅས་པའི་བློས་དོན་

སྒོམ་རྟོགས་བཤད་པ་ནི་ནམ་མཁའ་མཐོང་ཞེས་བརྗོད་པ་བཞིན་ཐ་སྙད་བཏགས་
ཀྱི་ད་ལྟར་བློ་ཡུལ་དུ་བྱར་རུང་བའི་ཡོད་པ་ཞིག་བསྟན་པ་མིན་ལགས། བྱམས་
པས། མེད་པ་གང་ཡིན་དེ་ཉིད་ནི། །ཡོད་པ་ཡི་ནི་དམ་པ་འདོད། །རྣམ་པ་ཀུན་
ཏུ་མི་དམིགས་པ། །དམིགས་པ་ཡི་ནི་དམ་པ་འདོད། །གསུངས་སྐབས་འདིར་
དཔྱད་པ་མང་ཡང་རེ་ཞིག་བཏང་སྙོམས་བྱ། ཞེན་མེད་འཛིན་སྟངས་དང་བྲལ་
བའི་ལྟ་སྒོམ་འདི་དམིགས་པ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་མ་
ནོར་བ་རྒྱ་བོད་ཀྱི་མཁས་གྲུབ་ཆེན་པོ་རྣམས་བཞེད་པ་གུང་མཐུན་ཚེ། གཞན་སུ་
མ་མགུ་ཡང་བྱ་ཐབས་མེད་དོ། །དེ་ལྟར་ཀུན་རྟོག་ལོག་པར་ལྟ་བས་དགེ་བ་ཉམས་
པར་མི་བྱེད་པར་སྲིད་རྩ་འབྱིན་པའི་ལམ་གྱི་གཙོ་བོ་དམིགས་པ་མེད་པའི་ཤེས་
རབ་བསྐྱེད་པར་བྱའོ། །དམ་པ་གཉིས་པ་སོང་།་
གསུམ་པ་ནི། སྤྱོད་འཇུག་བསྔོ་བའི་ལེའུས་སྟོན་ཏེ། །མཇུག་བསྔོ་བ་དམ་པ་
འདིས་ནི་བྱེད་ལས་མཆོག་འགྲུབ་པ་ཡིན་ཏེ། ཕྱི་རོལ་པའི་བསྟན་བཅོས་གཞན་
ལ་མ་གྲགས་པ་དང་། སེམས་ཅན་ཐམས་ཅད་དང་ཉན་རང་མན་ཆད་ཀྱི་དགེ་བ་
ལས་ཁྱད་པར་དུ་གྱུར་པ་དང་། རིགས་ཅན་གསུམ་གྱི་གདུལ་བྱ་ལ་ཐེག་གསུམ་
གྱི་ཆོས་སྟོན་པའི་རྒྱུར་འགྱུར་བ་སོགས་ལྡོག་པའི་དབྱེ་བ་མང་པོ་ཡོད། ནམ་ཡང་
མི་ཟད་པ་འཕེལ་བའི་དཔེ་ཆུ་ཐིགས་རྒྱ་མཚོར་ལྷུང་བ་དང་ས་བོན་ཉུང་དུ་ཡང་རྐྱེན་
ཆུ་ལུད་དང་རྨོས་པའི་ཐབས་ལས་འབྲས་བུ་མང་པོ་འཕེལ་བ་ལྟར། དགེ་རྩ་ཆུང་
ཡང་མར་སེམས་ཅན་གྲངས་མེད་པ་ལ་བསྔོས་ན་དེ་སྙེད་དུ་འཕེལ་བ་ཡིན་ཏེ།

བཟང་སྤྱོད་ལས། ནམ་མཁའི་མཐར་ཐུག་གྱུར་པ་ཅི་ཙམ་པ། །སེམས་ཅན་མ་ལུས་
མཐའ་ཡང་དེ་བཞིན་ཏེ། །ཅི་ཙམ་ལས་དང་ཉོན་མོངས་མཐར་གྱུར་པ། །བདག་
གི་སྨོན་ལམ་མཐའ་ཡང་དེ་ཙམ་མོ། །ཞེས་གསུངས་སོ། །ཡར་སངས་རྒྱས་ཐོབ་
པའི་ཆེད་དུ་བསྔོས་པས་དགེ་བའི་རྩ་བ་རྣམས་ཆུད་མི་ཟ་བ་ཞེས་རྣམ་མཁྱེན་རྒྱ་
མཚོའི་ཀློང་དུ་འཕངས་པ་ཡིན་པས་མི་ཟད་ཅིང་། གནས་སྐབས་མངོན་མཐོའི་
འབྲས་བུ་འབྱིན་པ་ནས་མཐར་ཐུག་རྒྱལ་བའི་འབྲས་བུའི་བར་དུ་ཉེར་སྤྱོད་ཆེ་བ་
འབྲས་བུ་ཅན་གྱི་ལྗོན་ཤིང་དང་མཚུངས། ཆུ་ཐིགས་དང་ལྗོན་ཤིང་གི་དཔེས་གནས་
སྐབས་ཁོང་ཁྲོ་སོགས་རྐྱེན་གྱི་ས་བོན་འཇིག་དཀའ་བ་དང་མཐར་ཐུག་ལྷ་མིའི་
བདེ་འབྲས་མྱོང་བས་མི་འཛད་པ་སྟེ་ཡུལ་གྱི་ངོས་ནས་ཐར་པ་ཆ་མཐུན་དུ་གྱུར་
པ་དཔེར་ན་ཁྱིམ་བདག་དཔལ་སྐྱེས་རྒྱུད་ཀྱི་དགེ་རྩ་ལྟ་བུ་ལུང་རིགས་དུ་མས་
བསྒྲུབ་རྒྱུ་ཡོད་པ་སོགས་དོན་ཤིན་ཏུ་ཆེ་བས་བསྔོ་བ་འདི་ལམ་གྱི་མཆོག་གཅིག་
ཏུ་བསྔགས་སོ། །མདོ་ལས། ལྕགས་ཀྱིས་དངུལ་ཆུ་ཟད་མི་ནུས་པའི་དཔེས། ལས་
ཉོན་གྱི་བྱང་སེམས་ཟད་མི་ནུས་པར་གསུངས་པས་ཡུལ་དམ་པ་ལ་དམིགས་པ་
དང་སེམས་བསྐྱེད་ཀྱིས་བསྔོས་པའི་དགེ་བ་རྣམས་ནི་རང་ལམ་གྱི་ལྟུང་བ་སྟོབས་
ལྡན་ལྟ་བུ་མ་གཏོགས་ཉོན་མོངས་གཞན་གྱིས་འཇོམས་མི་ནུས་སོ། །བསྔོ་བ་འདི་
ཡང་སྙིང་རྗེས་སེམས་ཅན་ལ་དམིགས་ནས་རྣམ་པ་སྡུག་བསྔལ་དང་བྲལ་བདེ་བ་
དང་ལྡན་པར་སྨོན། དེའི་དོན་དུ་ཤེས་རབ་ཀྱིས་རྫོགས་བྱང་ལ་དམིགས་ནས་རྣམ་
པ་ཐོབ་འདུན་གྱིས་སྨོན། གནས་སྐབས་ལམ་གྱི་འགལ་རྐྱེན་ཞི་ཞིང་མཐུན་རྐྱེན་
འབྱོར་བ་སོགས་ཡིད་ལ་རེ་བ་ཐམས་ཅད་ལ་འདུན་པས་སྨོན་ནས། དེ་དག་འགྲུབ་

པའི་རྒྱུ་རང་གཞན་དུས་གསུམ་གྱི་དགེ་རྩ་རྣམས་བློས་བསྡོམས་ཏེ་བསྔོ་བ་ཡིན།
དཔེར་ན་འབྲས་བུ་འབྱུང་བ་ལ་སྨོན་ནས་ས་བོན་འདེབས་པ་བཞིན་ནོ། །དེའང་
གཞན་རྒྱུད་ཀྱི་དགེ་བ་ལ་ཕྲག་དོག་མེད་པས་ཡི་རངས་བྱས་ན་རང་ལའང་མཉམ་
པར་ཐོབ་པའི་དགེ་བ་བསྔོ་བ་ནི་ཡི་རང་གི་དགེ་བ་བསྔོ་བས་སྤེལ། བསྔོ་བའི་
དགེ་བ་ཡི་རང་གིས་སྤེལ་བ་ཡིན་པས་གཉིས་ཀ་གལ་ཆེ། ཇི་སྐད་དུ། ཚོགས་
གཉིས་ཡིད་བཞིན་ནོར་བུ་ལ། །སྨོན་ལམ་གྱིས་བྱི་དོར་མ་མཛད་ན། །དགོས་
འདོད་ཀྱི་འབྲས་བུ་མི་འབྱུང་བས། །མཇུག་བསྔོ་བ་འདི་ལ་ནན་ཏན་མཛོད། །
ཅེས་དང་། རི་ལ་གནས་པའི་སྒོམ་ཆེན་དང་། །འཚོ་བ་སྦྱོར་བའི་ཡོན་བདག་
གཉིས། །སངས་མཉམ་པོར་རྒྱ་བའི་རྟེན་འབྲེལ་ཡིན། །རྟེན་འབྲེལ་གྱི་སྙིང་པོ་
བསྔོ་བ་ཡིན། །ཞེས་གསུངས་པ་ལྟར། ད་ལྟར་ཡོན་མཆོད་ལྷན་ཅིག་པས་བསྒྲུབས་
པའི་དགེ་བ་དགུང་རྫོགས་དང་། རྐྱེན་སེལ་གཏོ་རིམ་ལྟ་བུ་ལ་བཀྲ་ཤིས་དང་དངོས་
གྲུབ་ཞུ་ཟེར་བའི་གཏོར་སྐམ་རེ་ཟ་རྒྱུའི་སྲོལ་ཡོད་པ་དེ་ཡང་བཟང་མོད། བསྔོ་
སྨོན་རེ་ཞུས་ན་དེ་བས་བཟང་ཚོད་རེད་པས་ཚོགས་པ་གྲོལ་རན་པ་དང་བྲོས་དེད་
ཅིག་བྱུང་བ་ལྟར་ཐམས་ཅད་བྲེལ་ཚུབ་ཚུབ་བྱོན་ཇ་ཡང་གསོལ་ལོང་ཡོད་མེད་ཙམ་
དུ་མི་བྱེད་པར་ཐམས་ཅད་བག་ཕེབས་དལ་བཞུགས་ཀྱི་ངང་ནས་གོང་བཞུགས་
བླ་མ་དགེ་རྒན་སུ་ཡོད་དེས་བསྔོ་བའི་སྟོང་ཐུན་ལྗགས་བཤད་གོ་བདེ་རེ་གནང་
ནས་ཡོན་བདག་ཕོ་མོ་རྣམས་དད་འདུན་ལ་སྦྱར། དེ་དག་གིས་ཀྱང་སེམས་ལ་
བཞག་སྟེ་བསྔོ་སྨོན་ཅི་ཤེས་བྱ། བླ་མཆོད་རྣམས་བཟང་སྤྱོད་སོགས་ཞལ་ནས་

ཕན་ལུགས་མི་འདྲ། ཁྱེར་སོ་ཐབས་རྡུགས་ན་ཕན་པ་ཆེན་པོ་མ་འོང་བ་མྱོང་བས་
གྲུབ། དེས་ན་ཐམས་ཅད་ཀྱིས་གསོལ་འབུལ་གྱ་ནོམ་པ་དང་ན་ཚ་གྱོང་གོད་ཆོད་
པ་ཙམ་ཆེད་གཉེར་མི་བྱེད་པར་ཐོག་མཐའ་ཀུན་ཏུ་དགེ་བའི་དམ་པ་གསུམ་གྱི་
འཁྱེར་སོ་ལ་བློ་ཕུགས་རེ་གཏད་ན་ཨོཾ། དེ་ལྟར་ཀུན་རྫོབ་ཐབས་ཀྱི་བསྔོ་བ་གཙོ་
ཆེར་བསྟན་ནས་དོན་དམ་ཤེས་རབ་ཀྱིས་བསྔོ་བ་དབང་བཙན་དུ་བཤད་ན། རྒྱན་
ལས། དེ་ནི་དམིགས་མེད་རྣམ་པ་ཅན། །ཕྱིན་ཅི་མ་ལོག་མཚན་ཉིད་དོ། །གསུངས་
པས་ཀུན་རྫོབ་སྣང་ཙམ་ལ་བརྟེན་ནས་ཟུར་གཉིས་ཚང་བའི་བསྔོ་བ་ཡང་། དོན་
དམ་སྣང་མེད་ལ་བརྟེན་ནས་འཁོར་གསུམ་གྱི་སྤྲོས་པ་ཞི་བའི་ཚུལ་དུ་བསྔོ་བ་ནི་
འཕགས་པའི་ཉེ་རྒྱུ་དུག་མེད་ཀྱི་བསྔོ་བ་ཡིད་བྱེད་ཡིན་ལ། དེས་ཀྱང་དམིགས་
པའི་དུག་དང་བཅས་པ་ཐམས་ཅད་ཟིལ་གྱིས་གནོན་པར་བྱེད་ནུས། དཔེར་ན་
མིག་ཡོད་མེད་ཀྱི་ཁྱད་པར་བཞིན་ནོ། །བསྔོ་བ་དམིགས་མེད་མཚན་ཉིད་པ་ནི་
འཕགས་ས་དངོསན་ཡོད་ཀྱང་། །སོ་སྐྱེའི་སའི་ཐོས་བསམ་ལ་བརྟེན་ནས་དམིགས་
མེད་ལ་ཡིན་ངེས་ཀྱི་ཤེས་པ་སྐྱེ་བ་ཡང་སྤྱིར་རྟོགས་པའི་གྲངས་སུ་རྩི་དགོས། སྟོང་
ཉིད་ལ་དད་པའི་རྗེས་སུ་འབྲངས་ནས་མོས་པ་ཙམ་སྐྱེས་པའང་དོན་ཆེ་ན། དཔྱད་
ཤེས་ཀྱི་རྗེས་སུ་འབྲངས་ནས་ངེས་པ་རྙེད་པ་ལྟ་ཅི་སྨོས། སྔོ་བྱེད་ཀྱི་སེམས་བསྔོ་
བའི་ཡུལ་བསྔོ་རྒྱུའི་དགེ་བ་རྣམས་ལ་སོ་སོར་བདེན་པར་བཟུང་ནས་བསྔོ་བ་ནི་
ཕ་རོལ་ཏུ་ཕྱིན་པའི་བསྔོ་བ་ཡང་དག་པ་མིན། དེས་ན་དོན་དམ་པར་དཔྱད་ན་
འཁོར་གསུམ་པོ་ཆོས་ཉིད་རོ་གཅིག་ལས་མི་འདའ་བས་ཆོས་ཀྱིས་ཆོས་ལ་ནམ་
ཡང་བསྔོ་བ་མི་དམིགས་ཀྱང་བསྔོ་བའི་ཐ་སྙད་རྒྱུན་ཆད་མི་དགོས་པར་སྣང་སྟོང་

གཉིས་ཚོགས་ལ་འདུ་འབྲལ་མེད་པ་ཁོང་དུ་ཆུད་པའི་ཚེ། སྒོ་གསུམ་གྱི་སྤྱོད་པའི་
ཚོགས་ཐམས་ཅད་དངོས་སམ་ཡང་ན་བརྒྱུད་ནས་ཀྱང་རུང་། སྙིང་རྗེ་ཆེན་པོས་
སེམས་ཅན་གྱི་དོན་འབའ་ཞིག་ཏུ་འགྲོ་བ་ལ་བརྩོན་པ་ནི་རྒྱལ་བའི་སྲས་མཆོག་
རྣམས་ཀྱི་ལམ་གྱི་གཞུང་ཤིང་ཆེན་པོ་ཡིན་ནོ། །ཡང་གཅིག་ཏུ་ན་སངས་རྒྱས་དང་
བྱང་ཆུབ་སེམས་དཔའ་རྣམས་ཀྱིས་བདེན་གཉིས་ཕྱིན་ཅི་མ་ལོག་པ་ཐུགས་སུ་ཆུད་
ནས་བསྔོ་བའི་བརྡར་བཏགས་ཇི་འདྲ་མཛད་པ་དེ་འདྲ་བདག་གིས་ཀྱང་བསྔོའོ་
ཞེས། དེ་དག་གི་དམིགས་མེད་ཀྱི་བསྔོ་བ་ལ་ཡི་རང་བའི་སྒོ་ནས་བསྔོས་ན། རང་
སྟོབས་ཀྱིས་བསྔོ་ཚུལ་མ་ཤེས་ཀྱང་གཞན་སྟོབས་ལ་བརྟེན་ན་དད་འདུན་གྱི་སྟོབས་
ལས་འགྲུབ་པ་དང་། མཁས་པ་དེ་དག་གི་བྱིན་རླབས་ལས་བསྔོ་བ་ཡང་དག་པར་
འགྱུར་བ་ཡིན་པས་བཟང་སྤྱོད་དང་ལྟུང་བཤགས་ལས་འབྱུང་བའི་ཚིག་ཀྱང་གདོན་
པར་བྱའོ། །འདི་དག་ལ་དྲན་ཤེས་ཀྱིས་འདྲེས་པར་བྱ་དགོས་ཀྱི་ཤེས་པ་ཙམ་གྱིས་
མི་ཕན་ཏེ། བཟའ་བཏུང་གི་རྒྱུ་མཚན་ཤེས་པ་ཙམ་གྱིས་ལྟོག་སྐོམ་ལ་མི་ཕན་པ་
བཞིན་ནོ། །དེས་ན་སྒོམ་པ་སེམས་ཀྱི་གནས་ལུགས་ངོ་འཕྲོད། བསླབ་པ་ལུས་
ངག་གི་སྤྱོད་པ་ལག་ལེན་དུ་ཐེབས་པ་གལ་ཆེ། མདོ་ལས། སེམས་ཀྱི་རང་བཞིན་
མ་རྟོགས་ན་སེམས་རྣམ་པར་རྟོག་པའི་ཁ་ཐབས་སུ་སོང་བས་ཁམས་གསུམ་དུ་
འཁོར་ཞིང་རྒྱུད་དྲུག་ཏུ་འཁྱམས་པ་ཡིན་ནོ། །ཞེས་སོགས་ཐོས་པའི་ཁ་ཐབས་
མཁས་པ་ཙམ་ལ་སྙིང་པོ་ཆུང་གསུངས། སྡོང་བཀོད་ལས། ཇི་ལྟར་བདེ་བ་ཀུན་
ལྡན་པའི། །རྒྱལ་པོའི་ཕོ་བྲང་འཁོར་སྐྱེས་ཀྱང་། །ཟས་དང་སྐོམ་དག་མི་བདོག་
པ༑ ༑མ་བསྒོམས་ཆོས་ཀྱང་དེ་བཞིན་ནོ། །ཞེས་སོགས་ཉམས་སུ་མ་བླངས་ན་

ཆོས་ཀྱི་ནང་དུ་སྐྱེས་ཀྱང་མི་ཕན་པར་གསུངས། མདོར་ན་བདག་ལེགས་སུ་འདོད་
པ་རྣམས་བྱང་ཆུབ་སེམས་དཔའི་དོན་དུ་གཉེར་བྱ་ནི་འཕྲལ་ཕུགས་ཀུན་ཏུ་གཞན་
དོན་ཁོ་ན་ཡིན་ཅིང་། དེ་ལ་མེད་ན་མི་འབྱུང་གི་རྒྱུ་ནི་བསམ་སྦྱོར་ཕུན་སུམ་ཚོགས་
པ་ཡིན་པས་ཐོག་མཐའ་གཉིས་སུ་སྒྱུ་མ་ལྟ་བུའི་སེམས་བསྐྱེད་དང་བསྔོ་བས་བཟུང་།
བར་དུ་མཉམ་བཞག་དམིགས་པ་མེད་པའི་རྣལ་འབྱོར་ལ་རྩེ་གཅིག་ཏུ་གནས་པ་
དང་རྗེས་ཐོབ་ཏུ་ཚེ་མི་རྟག་པ་དྲན་པ་ནས་ཐུན་མོང་གི་རྣལ་འབྱོར་དང་ཕར་ཕྱིན་
གྱི་སྤྱོད་པ་སྒྱུ་མ་ལྟ་བུ་ལ་ཞེན་མེད་ཀྱི་ངང་ནས་འབད། མཉམ་བཞག་གི་ལྟ་བས་
ངོས་ཟིན། དེས་སྤྱོད་པ་ལ་རྒྱས་གདབ་རྗེས་ཐོབ་སྤྱོད་པའི་ཚོགས་དེས་ལྟ་བ་ལ་
བོགས་དབྱུང་གི་གྲོགས་སུ་འགྲོ་བ་དགོས། ཟླ་བས། ལྟ་བ་མེད་ཅིང་སྒོམ་པ་མེད། །
འབྲས་བུ་མེད་ཅིང་སྤྱོད་པ་མེད། །དེ་ཡི་དོན་ནི་བསྒོམ་བྱ་སྟེ། །རྟོག་མེད་བློ་ནི་རང་
ཞིར་བཞག །ངོས་བཟུང་མེད་ཅིང་ཡེངས་པ་མེད། །མཚན་མ་མེད་ཅིང་གསལ་
བར་བསྒོམ། །ལངས་ལ་སོ་སོར་སྣང་བ་ཀུན། །སྒྱུ་མ་ཙམ་དུ་ཤེས་བྱ་ལ། །སྡོམ་
པ་རྣམ་གསུམ་འབད་པས་བསྲུང་། །ཡན་ལག་བདུན་པ་ལ་སོགས་བྱ། །སྙིང་རྗེ་
ཕན་སེམས་ཆེ་བར་བྱ། །ཡུལ་ལ་ཆགས་པ་སྤང་བྱ་ཞིང་། །མགྲོན་པོ་ཚུལ་གྱིས་
གནས་པར་བྱ། །ཞེས་སོགས་གསུངས་སོ། །
དེ་ཡང་དགེ་བའི་བཤེས་གཉེན་མཉེས་པ་གསུམ་གྱིས་བསྟེན་ཐེག་ཆེན་གཞུང་
ལ་ཐོས་བསམ་དང་གདམས་ངག་གིས་གནད་བསྡུ་བ་ལ་མཁས་པ་ལ་ནི། རྒྱལ་
བ་སྲས་དང་བཅས་པའི་དགོངས་མཐིལ་ཐེག་ཆེན་གྱི་ལམ་གནད་ཀུན་ཆུ་བརྒྱ་ཟམ་
འོག་གཅིག་ཏུ་འདུས་པའི་དཔེ་ལྟར་ཡིན་ཅེས་དམ་པ་དུ་མའི་ཞལ་ལས་ཐོས་པ་

བློ་ལྡན་རྣམས་ཀྱིས་སྙིང་གི་བཅུད་དུ་ཟུང་ཞིག དམ་པ་གསུམ་པ་སོང་། སྨྲས་པ།
ཆོས་ཕུང་བརྒྱད་ཁྲིའི་གནད་དོན་སྙིང་ལ་བསྟིམས། །དལ་རྟེན་དོན་ཡོད་གྲུབ་པའི་
ངོ་མཚར་སྦྱིན། །སྐལ་བ་མཆོག་གི་གོ་སར་དབུགས་འབྱིན་པའི། །མཚུངས་མེད་
བསྟན་བཅོས་བརྡ་ལ་མཁས་པས་ཅི་ཞིག་བྱ། །ཚིག་རྒྱན་སྒེག་མོའི་ཟློས་གར་མ་
མཆིས་ཀྱང་། །ཉམས་རྟོགས་རྒན་པོའི་ཞལ་ཆེམས་འདི་ལགས་སོ། །ཟབ་ཟབ་
དམ་པ་གསུམ་གྱིས་ས་ཟིན་ཆུང་། །བཤད་བཤད་སྙན་འགྱུར་མང་པོའི་ངག་འགྲོས་
མཁས། །བདེན་བདེན་སེམས་ཀྱི་མདུད་པ་མ་ཞིག་ན། །དམ་དམ་གནད་ལ་གཏུག་
ཚེ་བློ་ཕུགས་ཐུང་། །བསྟན་པའི་ཉིན་མོ་ནུབ་ལ་གཤེགས་ཉེ་ཞིང་། །ལས་ཀྱིས་
ཚེ་ཐུང་སེམས་ཅན་འཇིག་ལ་ཁད། །འདི་དུས་གསུང་གི་བདུད་རྩིའི་ཐིགས་པ་
རེས། །འགྲོ་དམན་ཡིད་ལ་དགའ་བ་སྐྱེད་ནུས་ན། །མདོ་མེད་རིགས་པའི་གཏེར་
སྒོ་ཉུལ་བ་དང་། །གནད་མེད་བྲག་ལ་ཉལ་བའི་ཁེར་ཚོགས་གཉིས། །འབྲས་མེད་
ངལ་བའི་སྒོས་ཁུར་བླངས་པ་ལས། །འཆུག་མེད་བསྟན་ལ་བྱ་བ་སུ་ཞིག་རྩི། །
ཁུ་ཚུར་བྲག་ལ་བསྣུན་པའི་ཐོ་རྗེས་དང་། །འདུལ་ཁྲིམས་ཆུ་ལ་བྲིས་པའི་རི་མོ་
གཉིས། །གཉེན་པོ་སེམས་ཀྱི་ངལ་བས་ཆེས་བསླད་ཀྱང་། །ལྟད་མོའི་ངོ་མཚར་
བསྐལ་པའི་ལམ་དུ་རིང་། །ལོ་མང་ས་མཐར་ཉུལ་བས་མཐོང་རྒྱ་ཆེ། །བསྒྲུབ་
པའི་བསོག་འཇོག་མེད་པས་མྱོང་རྒྱ་ཆུང་། །སྣང་སྟོང་སྔས་སུ་བཅུག་ནས་རི་སུལ་
སྡོད། །མུ་ཏོའི་གཏམ་ལ་སུ་ཞིག་ཡིད་རྟོན་བྱ། །འོན་ཀྱང་གཞན་རྐྱེན་བསྐུལ་བ་

པའི་རིན་ཆེན་ཆུན་པོ་རྣམས། །སྤེལ་བའི་ཟོལ་གྱིས་སྨྲ་བའི་གོ་སར་བརྫིས། །བློ་
ཆེན་བཞད་གད་སློང་བའི་སྐྱོན་སྲིད་ན། །བློ་གཏིང་འགྱོད་པས་དཀྲུགས་ནས་
ནོངས་པ་བཤགས། །བློ་ཆུང་མགུ་བ་བསྐྱེད་པའི་དཔལ་ཡོད་ན། །བློ་ངན་འཇིག་
རྟེན་དགའ་བའི་ཕྱིར་དུ་བསྔོ། །ཞེས་ཞལ་རྒྱུན་དམ་པ་གསུམ་གྱི་ཁྲིད་ཉུང་ངུ་འདི་ཡང་ཟབ་མོ་ནང་
གི་རྣལ་འབྱོར་ལ་ཐུགས་རྩེ་གཅིག་ཏུ་གཞོལ་བ་རིག་འཛིན་འོད་གསལ་གྱིས་བསྐུལ་བའི་སྐྱེས་གནང་བ་ལྟར་
ཤཱཀྱའི་དགེ་སྦྱོང་བསོད་ནམས་ཆོས་འགྲུབ་ཀྱིས་བྲིས་པ་རང་འདྲ་བློ་དམན་རྣམས་ལ་ཕན་པར་གྱུར་ཅིག །
དགེའོ།། །།
༈ དྲན་བསྐུལ་སྙིང་གི་ལྕགས་ཀྱུ་བཞུགས། ཀྱེ་མ་འཇིགས་རུང་སྲིད་པའི་རྒྱ་
མཚོ་གཏིང་རིང་འདིར། །ཉིན་མཚན་གདུང་བའི་སྡུག་བསྔལ་རླབས་པོ་ཆེ། །མི་
བཟོད་ལས་ཉོན་དྲག་པོ་དབང་བཙན་པའི། །ཐར་མེད་ཆུ་སྲིན་གདུག་པའི་ཁ་བར་
ཚུད། །མི་རྟག་མི་གཙང་སྙིང་པོ་མེད་པའི་ལུས། །གཏི་མུག་མལ་དུ་ཉལ་ས་ད་
ཆོག་གིས། །རི་དྭགས་རྔོན་པས་འཇིགས་པ་ཇི་བཞིན་དུ། །སྐྱིད་འདོད་ཚེ་འདི་
ཐོངས་ལ་འཆི་བ་སོམས། །མངོན་མཐོའི་དཔལ་འབྱོར་སྣང་བ་སྐད་ཅིག་མ། །
དུག་ཅན་མེ་ཏོག་ཇི་འདྲ་བསླུ་བྲིད་ཅན། །གང་ལ་བག་མེད་སྤྱོད་འདོད་སྐལ་ཆད་
ཁྱོད། །སྲེད་པའི་ཉེས་དམིགས་ད་དུང་མ་མཐོང་ངམ། །བྲེལ་མེད་དལ་ཁོམ་ངང་
ནས་མི་ཚེ་ཟད། །ཆོས་མེད་སྟོང་ལོག་ཕ་རོལ་ངེས་མེད་དུ། །འཁྱམས་པའི་དུས་
ཤིག་ད་ལྟར་འོང་ཉེ་བས། །སྙིང་ནས་སྙིང་པོ་སྒྲུབ་པའི་དུས་ལ་བབ། །འཁོར་བའི་
ལས་ལ་ཆགས་པས་དུས་འདའ་བའི། །བལྟ་སྣང་མི་ལུས་ནམ་མཁའི་སྐར་ཚོགས་
ཙམ། །འདི་ལ་བསམས་ནས་ཉིན་མཚན་བརྩོན་འགྲུས་ཀྱིས། །ད་རེས་སྐྱེས་བུ་

དོན་ཆེན་མ་འགྲུབ་ན། །བདག་ཉིད་གསོན་པར་རློམ་པས་ཅི་ཞིག་བྱ། །དུས་རྒྱུན་
དྲན་བསྐུལ་ཚུལ་དུ་བརྗོད། །ཅུང་ཟད་སེམས་ལ་མ་ཕན་ན། །ཡི་གེ་འདི་ཡང་ཛ་
ལ་རཾ། དཔལ་གྱི་མིང་གི་འདོད་ལན་དུ། །ཐུབ་པའི་སྤྱན་སྔར་དྲན་ཏེ་བྲིས། །
དྷརྨའི་མིང་ཅན་བདག་ལ་ཡང་། །དྲན་པའི་སྙིང་པོ་འདི་ལས་མེད། །དེ་ཕྱིར་སྙིང་
ལ་བཟུང་བ་གཅེས། །དགེའོ།། །།
། ཞལ་གདམས་བློ་ཆུང་གྲོས་བསྐུལ་བཞུགས། སྐྱབས་མཚུངས་མེད་དྲིན་ཆེན་
བླ་མ་མཁྱེན། །བུ་བདག་དང་བདག་འདྲའི་ཆོས་འདོད་རྣམས། །རྐྱེན་བར་ཆད་
ཀུན་ལས་ཐར་བ་དང་། །བློ་ཆོས་དང་འདྲེས་པར་བྱིན་གྱིས་རློབས། །རྗེ་རྒྱལ་བ་
དུས་གསུམ་མཁྱེན་པ་དེའི། །བཀའ་མདོ་རྒྱུད་བསྟན་པ་རིན་པོ་ཆེ། །སྐལ་བཟང་
གི་སྐྱེ་བོའི་ཐར་ལམ་མཆོག །འདི་བསྐལ་པ་བརྒྱར་ཡང་མཇལ་བར་དཀའ། །རྟེན་
མི་ལུས་ཉིན་སྐར་གྱི་སྣང་བ་ལ། །འཆི་བདག་ཀོ་བཙན་གྱི་ཤབ་རྒྱུག་འདྲ། །རྟག་
འཛིན་གྱི་བློ་རྒྱ་མ་སྐྱེད་ལ། །ཚེ་འདི་སྣང་གི་ཞེན་པ་གཏིང་ནས་ཆོད། །ཆོས་འཇིག་
རྟེན་གཉིས་མེ་ཆུ་འཐབ་པ་འདྲ། །ལྷན་ཅིག་མི་འོང་ཆོས་བརྒྱད་འདི། །འགྲོགས་
ན་ཆོས་པའི་མགོ་བསྐོར་ཆེ། །བློ་ལེགས་ཉེས་ཀྱི་ཤན་ཐང་ཕྱེ་རེ་རན། །ཕ་ཁྱིམ་
བདུད་ཀྱི་བཙོན་ཁང་དུ། །གྲོགས་ངན་དུག་སྦྲུལ་གྱི་ཁ་རླུང་རྩུབ། །བྱ་བྱེད་ཀུན་
རླུང་ཁའི་བྱ་སྤུ་འདྲ། །གཡེངས་རྐྱེན་ཆེ་བ་འདི་ཤེས་སོ་འཚལ། །ངེས་འབྱུང་འཁོར་
བའི་ཞེན་ལོག་འདི། །སྙིང་ནས་ལྷ་ཆོས་སྒྲུབ་འདོད་ན། བློ་ཕུགས་ཀྱི་གཏད་སོ་
གཅིག་ལགས་པས། །གྲོང་སྐྱེ་བོའི་འདུ་འཛིའི་འབྲེལ་ཐག་ཆོད། །དུས་ད་ལྟར་
མི་ཆོས་ཀྱི་ཁ་ཐབས་ལ། །བློ་རྣོ་སོ་ཆེ་ཡང་འཁྲུལ་བའི་རྒྱུ། །ཕུགས་འདུན་མ་ལྷ་

ཆོས་ཀྱི་རྩེ་མོ་ལ། །ནང་རང་སེམས་གཏོད་དང་ཁེབ་རྒྱུ་ཆེ། །ལས་དགེ་སྡིག་གཉིས་
མིག་ཏུ་རྡུལ་སོང་འདྲ། །ཅུང་ཟད་ཀྱང་ཕན་གནོད་ཤིན་ཏུ་ཆེ། །ཕྱི་ཆོས་གཟུགས་
ཆོས་པའི་སྒྱུ་མ་ཡིན། །ནང་རྒྱུ་འབྲས་ལ་རྩིས་ཐང་ཞིབ་མོར་མཛོད། །སྤྱིར་འགྲོ་
དྲུག་ཕ་མའི་རང་བཞིན་ལ། །བྱམས་སྙིང་རྗེ་སྙིང་གི་བདུད་རྩི་འདི། །ཐེག་ཆེན་གྱི་
དོན་པོའི་མཐིལ་ལགས་པས། །རང་གཅེས་འཛིན་ཐོངས་ལ་གཞན་ཕན་སོམས། །
སྔོན་ལས་ཀྱིས་བསྐྱེད་པའི་སྐྱིད་སྡུག་ལ། །རེ་དོགས་དང་དགའ་གདུང་གི་ཞེན་པ་
འདི། །ཐ་མལ་ཆགས་སྡང་འཕེལ་བའི་ཁ་སྣོན་ཡིན། །རྐྱེན་བཟང་ངན་ཀུན་བཏང་
སྙོམས་དང་ལམ་ཁྱེར་གྱིས། །ཕུང་བྱེད་ཀྱི་རྙེད་བཀུར་སྒྲུབ་འདོད་ནས། །ང་རྒྱལ་
གྱི་གོ་ས་མཐོ་སྙེགས་འདི། །ཆོས་བྱང་ཆུབ་སྒྲུབ་པའི་གོ་ས་ཡིན། །བུ་སྦྲང་གཟུགས་
ཀྱི་ཆོས་པའི་ཕྱི་ཕུགས་མཐོ། །སྐྱབས་དཀོན་མཆོག་གི་ཐུགས་རྒྱུད་དད་པས་
བསྐུལ། །ཕ་བླ་མའི་ཐུགས་དང་རང་སེམས་བསྲེས། །གནས་བྱ་བཏང་རི་དྭགས་
ཁེར་འདུག་བཞིན། །སྤྲོས་མེད་དང་ཆོག་ཤེས་ཆོས་པའི་རྒྱན། །ཕྱི་ཚོགས་དྲུག་གི་
སྣང་བ་རླབས་རྒྱ་ཆེ། །ནང་ཉོན་མོངས་དུག་ལྔ་འགྲོགས་ཡུན་རིང་། །བློ་ཙབ་ཙུབ་
རྒོད་ན་འཁྲུལ་ཚབས་ཆེ། །དྲན་ཤེས་བཞིན་གྱིས་རང་སེམས་དལ་གྱིས་སྐྱོངས། །
ནང་ང་བདག་འདི་འཁོར་བའི་ས་བོན་ཆེ། །ཕྱི་འདོད་ཡོན་གྱི་བསླུ་བྲིད་བདུད་མོའི་
གཟུགས། །གདེང་ཚར་གཅོད་ཞེན་མེད་ཀྱི་ཤེས་རབ་འདི། །འཁྲུལ་ཞིག་གཅོད་
པའི་གོ་ཆ་ཡིན། །དབྱིངས་མཁའ་སྤྱོད་མངོན་དགའི་ཕོ་བྲང་དུ། །ཚོགས་བསགས་
ཀྱི་ལམ་སྣང་དཀར་པོ་ཡིས། །གཤིས་དབྱིངས་རིག་འདྲེས་པའི་རྣལ་འབྱོར་རྣམས།།
ཐག་རིགས་པོར་བགྲོད་དུ་ག་ལ་མཆིས། །ལུས་འཇའ་ཚོན་སྒོམས་དང་སྣང་སྟོང་

འཆར། །ངག་གྲགས་སྟོང་བྲག་ཆའི་ཚུལ་ལ་ལྟོས། །སེམས་སྒྱུ་མ་ངོས་བཟུང་མེད་
པ་ལ། །རྟོག་དཔྱོད་མ་མང་རང་བབ་ཞོག །ཆོས་ཕྱག་རྫོགས་ཀྱི་སྙན་བརྒྱུད་རིན་
པོ་ཆེས། །ཚེ་འདི་ཉིད་ལ་རྣམ་གྲོལ་ཆ་མཆིས་ཀྱང་། །མི་སྙིང་རུས་དང་མོས་གུས་
ཞན་པ་ལ། །འོང་དུ་རེ་བ་འཁྲུལ་ལོ་ཨོཾ། །དབང་ལུས་ངག་ཆེ་བ་མ་ཤེས་ན། །དགེ་
སྦྱོར་གྱི་འཇུག་རྒྱུན་འཆད་ཉེས་གདའ། །སེམས་དངོས་མེད་དགེ་སྡིག་གི་དཔོན་
པོ་འདི། །རྟེན་འབྲེལ་ཤེས་ན་མཁས་པ་ཡིན། །ཉམས་ཀློང་རྡོལ་གྱི་གཏམ་མཛོད་
རི་མོ་རྣམས། །སྙིང་སྨུག་ཆུང་གི་རྣམ་ཐར་ཁྲ་མོ་ལགས། །སྨྲ་ཚོད་མི་གདའ་གཟའ་
སྐར་འདྲ། །དོན་རྟོགས་གོམས་ཚེ་འཁྲུལ་སྣང་གླུ་རུ་ཤར། །ཀྱེ་ཧོ་སྐལ་ལྡན་རྣམས་
བསམ་ཚོད་འགྲུབ་པར་དཀའ། །འགྲུབ་ངེས་པ་དམ་པའི་ལྷ་ཆོས་ལ། །ཕྱི་བཤོལ་
ཁྲི་བཞི་སྟོང་བཅུད། །སྒོས་གྲུབ་བརྒྱའི་རིག་འཛིན་དགོངས་གཅིག་འདི། །བུ་སྟོང་
འབྱམས་ང་ཡི་གླུ་ཆུང་ལགས། །ཕོ་ཆོས་འདོད་རྣམས་ཀྱིས་ཡིད་ཟུངས་མཛོད། །
ཚིག་མང་པོ་སེམས་ཀྱི་སྤུན་ཐག་ཡིན། །ཚེ་བློས་གཏོང་ཐུབ་ན་དོན་འདིས་ཆོག །
གནས་ངེས་མེད་འགྲིམ་པའི་སྐྱེས་བུ་ཁྱོད། །དོན་དགེ་ལེགས་འགྲུབ་པའི་བཀྲ་ཤིས་
ཤོག །ཅེས་བློ་ཆུང་ལ་གྲོས་བསྐུལ་གྱི་ཚུལ་དུ་གདམས་པ་འདིའང་ཤར་བསེར་སྟོད་ནས་བྱུང་བའི་ཟབ་དོན་
ཉུང་ངུ་དགོས་ཞེས་བསྐུལ་ངོར། ཟབ་དོན་ལ་མོས་པའི་རྣལ་འབྱོར་པ་ཐུབ་བསྟན་བསོད་ནམས་ཆོས་འགྲུབ་
ཀྱིས་བ་གནས་བསམ་གཏན་གླིང་ནས་ཡུད་ཙམ་ལ་གང་ཤར་ཐོལ་བྱུང་དུ་བྲིས་པ་དགེའོ། །སརྦ་མངྒ་ལཾ།། །།
༈ ཞལ་གདམས་སྙིང་གི་བདུད་རྩི་བཞུགས། རྗེ་སངས་རྒྱས་མི་གཟུགས་ཅན་

རྣམས་མཁྱེན། །ངེད་ཐར་འདོད་ཀྱི་སྐལ་བཟང་སྐྱེས་བུ་ལ། །ཐུགས་དགོངས་པའི་
བྱིན་རླབས་ཆུ་རྒྱུན་ཕོབ། །གསུང་འཁྲུལ་མེད་བཀའ་རྟགས་ཀྱི་ཕྱག་རྒྱུས་ཐོབ། །
གྲངས་མཁའ་མཉམ་གྱི་འགྲོ་བ་བསམ་ཡས་ལས། །རྟེན་མི་ལུས་ཉིན་སྐར་གྱི་
སྣང་བ་ཙམ། །འདི་ཤེས་ན་ཐར་པའི་སྒྲུབ་གཏོར་འདྲ། །མ་ཤེས་འཁོར་བའི་གཏིང་
རྡོ་ཡིན། །ཚེ་མི་རྟག་སྲོག་གི་སྡོང་པོ་ལ། །འཆི་བདག་གིས་སྟ་རེ་བརྡར་གྱིན་ཡོད།།
དེར་མི་འཇིགས་སྙིང་ཁམས་ཆེ་ལུགས་འདི། །བླུན་པོ་ཤན་པའི་བཤས་ཟོག་འདྲ། །
མཐར་མི་འཆི་བསམ་པ་སུ་ཞིག་ཡོད། །དེ་ཆོས་པའི་འཆི་བ་སྒོམ་ཚུལ་མིན། །སྡོང་
རྒན་གྱི་རྩ་བ་རུལ་བ་བཞིན། །དུས་ངེས་མེད་མྱུར་དུ་འཆིའོ་སོམས། །མི་ཁ་ཅིག་
འཆི་བས་སྔངས་ཚུལ་བྱེད། །བློ་སྦྱོང་གི་འཇིགས་སྐྲག་དེ་མ་ཡིན། །ཚེ་འདི་ལ་ཞེན་
ཆགས་གོམས་གོམས་ནས། །འདི་འབྲལ་གྱིས་དོགས་པའི་ཕངས་སེམས་ཡིན། །
འཆི་སེམས་ཤ་བ་རྫི་ཕོག་དང་། །ཆོས་སེམས་མ་ཡི་བུ་ཤི་འདྲ། །བྱ་བཏང་མཁའ་
ལ་བྱ་འཕུར་དང་། །བག་ཡོད་གཡང་ཁར་ཕྱིན་འདྲ་དགོས། །དགུང་གནམ་མཐིལ་
གྱི་ཉི་ཟླ་གཟའ་ཡིས་ཟིན། །ས་སྔོན་མོའི་རྩི་ཤིང་སད་ཀྱིས་འཁྱེར། །མི་རྟག་པའི་
དཔེ་ཆོས་བསམ་མི་ཁྱབ། །དོན་རང་ལའང་མཚུངས་སོ་ངེས་འབྱུང་སྒོམས། །
འབྱུང་བ་སྔོན་མོ་ཆུ་ཡི་གུར་ཁྱིམ་ན། །ཉ་གསེར་མིག་དགའ་བའི་གར་འཆམ་
མཁན། །རེ་མི་བཟོད་ལྕགས་ཀྱུའི་སྡུག་བསྔལ་དེ། །ཁོ་བག་མེད་ཀྱི་སེམས་ལ་ཡེ་
མ་དྲན། །སེམས་ཁྲོལ་ལེ་བྱིས་པའི་ཚོགས་གྲལ་ན། །ཕྱི་འདོད་ཡོན་རླུང་གིས་
གཡེང་བ་རྣམས། །ཚེ་གློ་བུར་འཆི་བ་ཤབ་རྒྱུགས་ལ། །སེམས་ཚ་ཟིང་གི་དྲན་པ་
རེ་སྐྱེད་དོ་འཚལ། །མདངས་མཁའ་ལ་བཞད་པའི་པད་དཀར་དབུས། །ཡིད་

འཕྲོག་པའི་བུང་བ་གསེར་མདོག་ཅན། །ཟོར་ཡང་ལེ་མགྲིན་པའི་གླུ་ཆུང་འཕྲུལ། །
ཁྱོད་འདུན་ཕུགས་དེ་གར་འགྲོ་ང་ཡིས་ཤེས། །འཆི་བ་ངེས་མེད་ཀྱི་མགྲོན་པོ་
འདི། །སྟོང་སྒུག་བྱེད་པས་ཅི་ལ་ཕན། །སྣ་ལེན་གྱི་ལྷ་ཆོས་སྟ་གོན་མཛོད། །དུས་
ད་ལྟར་སླེབས་ཀྱང་ཞེ་འགྱོད་མེད། །ཆོས་བརྒྱད་ཀྱི་ཁ་ཐབས་སྙིང་ལ་བཀལ། །
འོས་མེད་ཀྱི་བསམ་མཐའ་དེད་དེད་ནས། །ཚེ་སུམ་གཉིས་ཟད་ཚེ་དྲན་པས་སླེབ། །
བག་འཁུམ་གྱིན་རང་ལ་ཞེ་ཁྲེལ་འཆོར། །གཉེན་གྲོགས་ཀྱིས་ཁ་བཤོལ་ཞགས་
པ་འདི། །ཆོས་པའི་སུམ་སྒྲོག་མ་ཡིན་ནམ། །བུ་རང་ཚུགས་ཟུངས་དང་རང་ཆས་
ཟིན། །དཔའ་རང་ཚོད་ཟིན་ན་རང་སྲོག་བརྟན། །ཤིང་འདབ་ལོ་མང་ན་རླུང་གི་
རྐྱེན། །གྲོགས་མང་པོ་སེམས་ཀྱི་བུད་ཤིང་ལ། །དོན་སྙིང་པོ་མེ་ལས་པད་མོ་
བཞིན། །རང་གཅིག་པུར་རང་སེམས་སྐྱོངས་དང་ལེགས། །ནགས་ཕ་གི་ནགས་
ཚལ་སྨུག་པོ་ན། །རྩྭ་ཟན་གྱི་གླ་བ་རོག་པོ་དེ། །ཆོག་ཤེས་ཀྱིས་ཁེར་འདུག་སྤྱོད་
པ་བཙུན། །འདིར་ལྟོས་དང་ཆོས་པའི་འདུན་གྲོགས་འོང་། །བྱུང་སྤང་སྟོད་གངས་
ཀྱི་མཐོང་བར་ན། །བྱ་ལྕོག་ཆུང་འདུ་འཛིས་དབེན་ལུགས་དང་། །ཁོ་ལྟོ་རྒྱབ་མི་
ལ་མི་རེ་ཡང་། །ལྟོགས་གྲིར་དང་འཁྱམས་གྲིར་ཤི་རབས་མེད། །ནོར་མེད་ཀྱི་
ཆོག་ཤེས་ཕྱུགས་པོ་ཡིན། །གྲོགས་མེད་ཀྱི་ཁེར་འདུག་སྐྱིད་པོ་ཡིན། །བློ་མ་མང་
སེམས་རྩ་བརྟན་པོ་གྱིས། །ཡུལ་འདོད་ཡོན་འདི་བསླུ་བྲིད་མཁས་པ་ཡིན། །ནོར་
ཁ་རྗེས་ཆོས་པ་ཁོང་ནས་རུལ། །ལས་དགེ་སྡིག་ལ་བྱ་ར་མི་ཐེང་བར། །ཆོས་བྱེད་
ངོམ་གྱི་གཡེར་པོ་སྟོང་ཟོབ་ཅན། །མི་ཕོ་བརྒྱགས་ཀྱི་ཁ་སྤྲོས་ལད་མོ་ཙམ། །བློ་

པས་ཤེས། །དོན་རྙེད་བཀུར་ཉུང་ན་སེམས་ལས་ཆུང་། །ཚིག་གཏམ་ངན་མང་ན་
ང་རྒྱལ་ཆོམ། །རྩིས་མེད་ཀྱི་སྤྲང་པོ་བྲག་ཉལ་འདྲ། །བུ་ཉམ་ཆུང་གི་ཆོས་པ་འདི་
རེ་བདེ། །ཁེ་བཙན་དྲག་གི་དབུ་འཕང་དགུང་ལ་རེག །སྟོབས་མངའ་ཐང་ཕྱག་
གིས་རྒྱལ་ཁམས་ཁེབ། །ཐུགས་དགའ་སྟོན་འཆི་མེད་ལྷ་ལ་འགྲན། །དེ་དགའ་
འམ་སྐྱོའམ་མཁས་པས་ཤེས། །དབྱར་དྭངས་མའི་སྐྱེད་ཚལ་སྔོན་མོའི་ལྗོངས། །
འདི། །སེམས་ཅོལ་ཆུང་ལ་དགའ་གདུང་གི་མགྲོན་པོ་འདྲ། །ལར་བསམ་ཚོད་དེ་
སོག་ཁུར་ཞིག་དང་མཚུངས། །ཁ་བདག་མེད་ཆོས་ཀྱིས་མ་ཁོག་ཙམ། །ལུས་བྱ་
བྱེད་རླུང་ཁའི་བྱ་སྤུ་འདྲ། །དེ་བཏང་ལུགས་དུར་ཁྲོད་ཀྱི་རོ་ལ་ལྟོས། །བྲག་གནམ་
འཕང་སླེབ་པའི་ཡང་རྩེ་ན། །བྱ་རྒོད་པོ་ཤ་ཟན་སྙིང་རུས་ཅན། །ཟས་དྭངས་མའི་
ཞིམ་ལྟོ་མ་འབྱོར་ཡང་། །སྟོབས་རླུང་དང་འགྲོགས་ལ་སུན་པ་མེད། །སྡུག་དང་
ལེན་རོ་སྙོམ་ཞེ་ལ་བཀལ། །ལྟོ་ངན་ངོམས་གྱིས་ན་ཚོད་དབང་པོ་སྐྱོང་། །ནང་
སེམས་ཤེད་ཀྱི་ཀ་ཆེན་མ་འགྱེལ་ན། །ཆོས་མཁར་ཐབས་ཀྱི་བརྩེགས་དགུའི་ཡང་
རྩེ་འགྲུབ། །བྱ་ངང་པའི་ཞེན་པ་མཚོ་ལ་ཡོད། །མཚོ་པདྨའི་འགྲོགས་ཡུན་བདེ་བ་
དེ་བས་བདེ། །ཚེ་འདིར་སྣང་གི་སྒྱུ་མའི་གར་འཆམ་ལ། །བློ་ངན་གོམས་ཀྱིས་ཨ་
འཐས་ཐོག་ཐག་དགོད། །ཚེ་ཕྱི་མའི་འདུན་ཕུགས་ཅུང་ཟད་ལྷོད། །དེ་ཆོས་པའི་
འཁྲུལ་སོ་རྔམ་པོ་ཆེ། །མི་གཞོན་པ་སྡིག་མེད་གནས་པ་དཀོན། །ལོ་རྒས་ཀྱང་

བརྟན་མེད་དོ་ལགས། །སྤང་པདྨའི་སྐྱེད་ཚལ་ཁྲ་མོ་ན། །རོ་ཟན་གྱི་བྱ་རྒོད་ག་ལ་
མཛེས། །ཆོས་སྙིང་ནས་དྲན་པའི་བཙུན་པ་ལ། །ཚུལ་འཆོས་ཀྱི་འདྲེ་མོ་ཅི་ཞིག་
དགོས། །ང་ཚེ་སྟོད་འཁྲུལ་བས་མགོ་བོ་འཁོར། །དཀོར་ནག་པོས་ཁ་རྒྱབ་བསྒྲུབས་
བསྒྲུབས་ནས། །ད་དཀོར་སྦྱོང་གི་དགེ་བ་མ་གཏོགས་པ། །གཞན་ཕན་གྱི་ཚོགས་
གཉིས་བོར་ཏེ་ཐལ། །ན་ཆུང་ཚོ་གཞོན་གྲོགས་བདུད་ཀྱིས་བསླུས། །ལས་རྣམ་
གཡེང་རླུང་གི་མི་ཚེ་བསྐྱལ། །ད་སྟོབས་རྒུད་སེམས་འཚེར་སྒྲུབ་པ་ལས། །གཞོན་
ཉམས་སྟོབས་ཡང་པའི་དགེ་སྦྱོར་ཤོར། །ཚེ་སྔོན་ཆད་ལས་ངན་བསགས་བསགས་
པའི། །རྣམ་སྨིན་གྱི་འཚེ་བ་ལུས་ལ་བབ། །རྐྱེན་བཟློག་གི་དགེ་བའི་གཟུགས་
བརྙན་དྲན། །དེ་བློ་སྦྱོང་མེད་པའི་ལན་པ་གདའ། །ལར་གྲུབ་ཐོབ་ཀུན་གྱི་གདམས་
ངག་ལས། །འདྲེ་གཟུགས་སེམས་ཀྱི་ཆོ་འཕྲུལ་གསུངས། །དེ་རིམ་གྲོས་བཟློག་
པ་ཅང་ལེགས་སམ། །ནང་རྣམ་རྟོག་སྦྱོང་ན་ཁེབ་ཆེ་གསུངས། །ལུས་སྒྱུ་མ་སྡུག་
བསྔལ་གྱི་འཁྲུལ་འཁོར་འདི། །བགེགས་ལྷ་འདྲེ་རྩོད་པའི་གོ་ས་འདྲ། །ཁོ་དགོས་
པ་ཆེ་ན་དེ་རུ་ཞོག །སེམས་གྱོང་ལ་སྐུར་བའི་འཁུ་འཕྲིག་ཐོངས། །རྗེ་བླ་མ་དང་
དཀོན་མཆོག་ལྷག་པའི་ལྷ། །སྐྱབས་ཡང་རྩེ་དངོས་གྲུབ་ཀུན་གྱི་གཏེར། །དེ་མ་
དྲན་ཐར་ལམ་རྐང་ནས་རུལ། །མི་གཏི་མུག་གི་སེམས་ལ་ཡེ་མི་གནས། །རྒྱུད་
ཞབས་རྡོལ་སྣོད་དུ་འདུལ་ཁྲིམས་བླངས། །འདོད་སེམས་དང་བསྲེ་བསླད་བྱས་
ནས་འདུག །གནས་བླ་མ་བསྟེན་པའི་གདམས་ངག་མེད། །བུ་བཙུན་ཆུང་ཀོ་སྟག་
མའི་མེ་ཏོག་འདྲ། །ཕྱི་འདོད་ཡོན་ལ་ཞེན་པ་ལོག་དང་གཅིག །ནང་སེམས་རྒྱུད་

སྡོམ་གསུམ་གྱི་དོན་པོ་དེ་ན་གདའ། །ཕྱི་དགྲ་བསད་ཀྱིས་ང་རྒྱལ་དཔའ་ལ་རྩི། །
ནང་དུག་ལྔ་སོད་དང་དེ་བས་དཔའ། །ཕྱི་ཐོས་རྒྱ་ཆེ་ལ་མཁས་པར་རྩི། །ནང་རྟེན་
འབྲེལ་ཤེས་ན་དེ་བས་མཁས། །ནང་འདུན་པས་རང་སེམས་མ་བསྐུལ་ན། །ཕྱི་
གཞན་གྱིས་བསྐུལ་བ་རྣ་བའི་གྲོན། །ཕྱི་དབང་སྡུད་རྒྱལ་པོའི་མངའ་ཐང་འདྲ། །
འཇལ་ཡང་། །དེ་འདུག་སྟེགས་ཁ་ཡི་ཚོང་པ་འདྲ། །ནང་རང་རྒྱུད་སྲང་ལ་འདེགས་
ཤེས་པའི། །ཕོ་ཐབས་མཁས་མི་དེ་ཨ་ལ་ལ། །ལས་རྒྱུ་འབྲས་འཁོར་བའི་ཉེས་
དམིགས་སོགས། །ཁ་ནང་དུ་ཁུག་ལ་ཞིབ་བསམ་ཐོངས། །དུས་དེ་ཚེ་བླ་མ་རང་
སརླུང་གི་ངར། །སེམས་ནི་རི་ཁའི་དར་ཅོག་འདྲ། །དྲན་ཤེས་འཇུར་བུའི་ཐག་པ་
ཞིག །རང་སེམས་སྐྱོང་ལ་མེད་ཐབས་མེད། །དང་པོ་རང་ལ་ཤ་ཚ་གཅེས། །ཐེག་
སྙིང་རྗེ་ཤུགས་ཀྱིས་འོང་། །དམ་ཆོས་ཉི་མ་ནུབ་ཏུ་ཕངས། །རང་རྒྱུད་ཆུད་ཟོས་
ཤོར་དེ་ཕངས། །འགྲོ་འདིའི་དགེ་སྡིག་འཆོལ་ཏེ་ཕངས། །བསམས་ནས་བརྩོན་
འགྲུས་མེད་དེ་ཕངས། །ཟ་ལོ་གཙང་མ་ཁྱི་ཡིས་སྤངས། །གསེར་གྱི་མི་རོ་རྒོད་མི་
ཟ༑ ༑ལོག་འཚོ་མེད་ལ་ནོར་འདོད་བྲལ། །མཁས་པ་འཁྲུལ་བས་མགོ་མི་འཁོར།།
ལུས་སྒྱུ་མ་འདྲ་ཡང་དཀའ་སྤྱད་ཁུར། །ངག་བྲག་ཅ་བཞིན་དུ་བཟླས་བརྗོད་སྐྱོང་།།
སེམས་ངོས་བཟུང་མེད་ཀྱང་དོན་ལ་གོམས། །ཚོགས་གཉིས་ཀྱི་འཆར་སྒོ་དེ་ན་

སད་པ་ཙམ། །མེད་བཞིན་སྣང་བ་འདི་ངོ་མཚར་ཞེས། །བཟོད་སྲན་གྱིས་གད་
མོ་གྱི་ལེར་རྒོད། །ནང་ངར་འཛིན་གྱི་དགྲ་བོ་འགྲོགས་ཡུན་རིང་། །སེམས་བདག་
མེད་ཀྱི་མངོན་སྤྱོད་ཟབ་མོ་ཡིན། །དེ་ལྐོག་སོད་བྱ་བ་མ་རན་ནམ། །ཐབས་གཞུག་
མའི་རྒན་མོར་དྲིས་དང་ཤེས། །ཚིག་སྙན་སྙན་དེ་རྣ་བའི་སྟོན་མོ་ཡིན། །དོན་ཟབ་
ཟབ་སེམས་ཀྱི་རི་མོ་འདི། །གནད་ལྷུང་ལྷུང་མྱོང་བ་མ་གཏོགས་པ། །ཕོ་ཟོབ་ཟོབ་
ཅན་ལ་སྐལ་བ་མེད། །ཕ་བླ་མའི་ཞལ་ཆེམས་སྙིང་གི་བཅུད། །བུ་གཏད་སོ་ཅན་
གྱི་ཕུགས་ནོར་ལ། །བཟང་འགྲོགས་ཀྱི་དད་པས་མིག་ཆུ་བཅས། །ལག་ཐལ་མོ་
ལ་འདི་ཉིད་སྨན། །འཁྲུལ་འདོད་རྣམས་ལ་འདིས་ཅི་བྱ། །དེ་ཕྱིར་རྐུན་པོའི་ནོར་
ལྟར་ཆོངས། །ཞེས་པ་འདི་ཡང་གྲུབ་དབང་མཁས་པའི་དབང་པོ་ཟླ་བྲལ་གྱི་སྐྱེས་མཆོག་ཆེན་པོ་རྒྱལ་
བ་ཐུབ་པའི་དབང་པོ་མི་ཡི་གཟུགས་སུ་བྱོན་པ་ལས་གཞན་དུ་མི་སྣང་བ་སྐྱབས་རྗེ་དགེ་མང་དབོན་པོ་སོགས་
རྒྱལ་མཚན་ཞེས་བྱ་བས་རང་གི་དངོས་སློབ་ཆོས་འདོད་ལས་དང་པོ་རྣམས་ལ་གདམས་པ་དགེའོ། །མངྒ་
། ཞལ་གདམས་ཐར་ལམ་གསལ་བྱེད་བཞུགས། ན་མོ་མཉྫཤྲཱི་ཡེ། རྣམ་དག་
ཁྲིམས་ཀྱི་བདུད་རྩིའི་འོད་སྣང་གིས། །འཆལ་བའི་གདུང་བ་གཏིང་ནས་འཇིལ་
འཛད་ཅིང་། །སྙན་པའི་གླེང་བ་འཇིག་རྟེན་གསུམ་ན་མཛེས། །དྲིན་ཆེན་བླ་མ་
ཚངས་པའི་འཁོར་ལོའི་རྒྱན། །གང་ལ་ཡིད་ཀྱི་དགའ་བ་དྲང་སྲོང་གིས། །མགྲིན་

པ་བསྔགས་པའི་རྒྱུ་མཚོས་བཀང་བྱས་ཏེ། །གུས་བཅས་སེམས་ཀྱི་པདྨོར་བྱིན་པ་
ཡིས། །ཐར་འདོད་སྲིད་པའི་མངལ་རྒྱ་ཡུད་ཀྱིས་གྲོལ། །མ་ལ་སྙིགས་མ་ལས་
ཀྱང་ཡང་སྙིགས་འདིར། །དགེ་བའི་ཆོས་ལ་བློ་ཁ་ཕྱོགས་ཙམ་ཡང་། །འབྱུང་བར་
དཀའ་ན་ཚུལ་བཞིན་སྒྲུབ་པ་ཅི། །དེ་ཕྱིར་ཐར་ལམ་སྒྲུབ་ཚུལ་ཅུང་ཞིག་བཤད། །
སྒྲུབ་པའི་སྙིང་སྟོབས་བརྩོན་པའི་ལག་རྗེས་ཀྱིས། །རྒྱ་ཆེར་ཐོས་པའི་མྱོང་བ་མ་
ལོན་ཡང་། །བླ་མའི་གསུང་དང་ཡུན་རིང་སྦྱངས་པ་ཡི། །གོ་ཡུལ་སྙིང་པོར་དྲིལ་
ན་འདི་ལྟར་ལགས། །སྤྱིར་ན་སྣ་ཚོགས་ལས་ཀྱི་འདུ་བྱེད་ཀྱིས། །ལྔ་བདོའི་མུན་
པ་འཐུག་པོའི་བསྐལ་པ་ལ། །ལྟར་སྣང་མི་ལུས་སྐར་ཚོགས་ཙམ་སྣང་ཡང་། །ལམ་
བཟང་ཐར་པའི་གོ་སྐབས་སྟོན་པར་དཀའ། །ཐོག་མེད་དུས་ནས་དགེ་བའི་ཆ་
ཤས་རྣམས། །བསགས་པས་ལུས་མཆོག་ཟླ་བ་འདི་རྙེད་ཀྱང་། །བཟང་ཚེ་ནམ་
མཁའི་གཏོས་རྒྱ་ཆེ་ཐལ་བའི། །ཚེ་མཐའ་ནུབ་ཁའི་སྣང་བ་འདི་ལ་སོམས། །འཆི་
བདག་གདུག་པ་ཁྲོས་པའི་ཁྲོ་གཉེར་གྱིས། །གྲིབ་མའི་ཞགས་པ་ནག་པོ་རླུང་ཟེར་
ཅན། །སྲོག་གི་འཇག་མའི་ཆུ་བར་འཁྱུད་རྩོམ་ཚེ། །འདར་བའི་བློ་རྩེ་སྙུང་ཞིང་
སྡུད་ལ་རིངས། །སྔོན་འབྲེལ་ཉིན་སྣང་འཆི་བདག་ཕྱོགས་སུ་བྲོས། །དགའ་བའི་
སྐྱེད་ཚལ་སྡིག་པའི་སད་ཀྱིས་ཁྱེར། །ལྷན་སྐྱེས་མུན་པའི་ཀློང་ན་གཅེར་བུའི་
གཟུགས། །ཀུན་རྟོགས་གཤིན་རྗེའི་འཚེ་བ་སུ་ཞིག་བཟློག །ཚུལ་ཁྲིམས་དགེ་
བའི་ཤིང་རྟ་ལ་ཞོན་ནས། །རྣམ་དཔྱོད་རིགས་པའི་སྣང་བ་མདུན་བདར་ཏེ། །
སྐྱབས་གསུམ་གདུགས་དཀར་དབུ་ལ་སྒྲེང་བཞིན་དུ། །ཐར་ལམ་བགྲོད་ལ་བློ་
ལྡན་སུ་ཞིག་ཞུམ། །ལོག་རྟོག་དགུན་གྱི་གྲང་བ་ཕྲ་མོས་ཀྱང་། །ཇི་སྲིད་བསྐལ་

བར་བསགས་པའི་དབྱར་སྐྱེས་ཚལ། །ཉམས་བྱེད་སྲིན་པའི་སྡུག་མཐའ་རིང་པོ་
བསྲིང༌། །ལས་ལམ་སྡིག་པའི་ཆོས་རྣམས་རྒྱབ་ཏུ་བོར། །ནད་མེད་སྐྱེས་བུའི་ཁོང་
དུ་དུག་སོང་ལྟར། །མི་དགེ་ལས་ཀྱི་ས་བོན་བག་ཉལ་རྣམས། །ནམ་ཞིག་ཚོགས་
ཤིང་དུས་ལ་བབ་པ་ན། །འབྲས་བུ་མི་བཟད་དྲག་པོས་རང་ཉིད་འཇོམས། །ཡུན་
རིང་འཁོར་བར་གོམས་པའི་བྱིས་པ་རྣམས། །ཟག་བཅས་སྲིད་པའི་བདེ་སྣང་སྐད་
ཅིག་མར། །ལན་ཚྭའི་ཆུ་འཐུང་བཞིན་དུ་གདུང་བ་ནི། །མཁས་པའི་ཡིད་ལ་སྨྱོན་
པའི་ངང་ཚུལ་ཤར། །སྡུག་བསྔལ་གསུམ་གྱི་རྦ་རླབས་འཕྱུར་ཞིང་ལྡིང་། །ཐོག་
མཐའ་མེད་པར་ཟབ་ཅིང་གཏིང་མི་མངོན། །ལས་ཉོན་ཆུ་སྲིན་ཚོགས་པའི་ཚང་
ཚིང་གནག །འཁོར་བའི་རྒྱ་མཚོ་འདི་ལ་ཡིད་དབྱུང་མཛོད། །དོན་གཉིས་ཡིད་
བཞིན་འབྱོར་བ་ཕུན་ཚོགས་པའི། །ཐར་པའི་གྲོང་ཁྱེར་ཡིད་ལ་བསམ་བཞིན་དུ། །
མཉན་པ་དགེ་བའི་བཤེས་གཉེན་གྱི་མགོན་བཅས་ཚེ། །དལ་བའི་ངང་ཚུལ་མ་
སྐྱོངས་བརྟུལ་བར་གྱིས། །གནས་སྐབས་དལ་བའི་བདེ་བ་མ་ལུས་དང་། །མཐར་
ཐུག་ངེས་པར་ལགས་པའི་ཡོན་ཏན་གྱི། །གཞི་རྟེན་འདུལ་ཁྲིམས་བསླབ་པའི་ས་
གཞི་ལ། །བསྲུང་སེམས་དྲན་པའི་སོ་ནམ་ཅི་སྟེ་འདོར། །ཚུལ་ཁྲིམས་རྐང་པའི་
འདོར་ལེན་འདི་མེད་ན། །ཐོས་པའི་མིག་དང་སྦྱིན་སོགས་ནོར་བདོག་ཀྱང་། །ཉོན་
མོངས་དམག་ཚོགས་རྒྱུ་བའི་མྱ་ངམ་ཐང་། །འདི་ལས་བྲོས་པར་འདོད་ཀྱང་ཐར་
རམ་ཅི། །སྙིགས་མའི་དུས་འདིར་ཤེས་རིག་བརྒྱ་བས་ཀྱང་། །བསམ་པ་བཟང་
པོས་བསྲུང་སྡོམ་སྣ་གཅིག་མཆོག །བསྲུང་བྱ་མེད་པར་བསྲུང་ཚུལ་སྨྲ་མཁས་
པའི། །མི་དེ་ནེ་ཙོའི་གྲུབ་མཐའ་བཟུང་བ་ཡིན། །ཐོས་པས་མཐའ་རྒྱ་མ་ཆོད་དོགས་

པས་བསྒྲིབས། །བསམ་པས་དོན་བཅུད་མ་མྱོང་ངལ་བས་བསླུས། །བསྒོམ་བྱ་
བསྒྲུབ་པའི་སྙིག་པོ་ངག་གིས་ཁུར། །མི་ཚེ་ཆོས་ལ་གཟད་ཀྱང་དགོས་འབྲས་
ཆུང་། །ཐོས་པ་དོན་ལ་སྨིན་པའི་ཤེས་རབ་དང་། །མངོན་ལྐོག་མེད་པའི་ངེས་
འབྱུང་ཚུལ་ཁྲིམས་གཉིས། །གང་ལ་ཡོད་ན་ཡོན་ཏན་གཞན་མེད་ཀྱང་། །སྐྱེས་
བུ་དམ་པའི་མཚན་ཉིད་ཚང་བ་ཡིན། །དལ་འབྱོར་རྙེད་དཀའ་འཆི་བའི་འདུ་ཤེས་
དང་། །ལས་འབྲས་ཡིད་ཆེས་འཁོར་བའི་སྡུག་བསྔལ་སེམས། །བསྲུང་སེམས་
རྒྱུན་ཆགས་ངོ་ཚ་དྲན་ཤེས་ལྡན། །བསྲུང་མཚམས་མཁས་ན་ཚུལ་ཁྲིམས་གཙང་
བར་འགྱུར། །ལས་འབྲས་མི་རྩི་སྲུང་འདོད་ངོ་ཚ་མེད། །ཚེ་འདིའི་ཞེན་པ་མ་ཆོད་
བློ་སྣ་རིང་། །བཅས་མཚམས་མི་ཤེས་བྱིས་པའི་གྲོགས་བསྟེན་པ། །བག་མེད་མི་
དེའི་ཚུལ་ཁྲིམས་ཉམས་པར་འགྱུར། །དེ་ཕྱིར་མཁས་དང་བཙུན་པའི་ཡོན་ཏན་
གཉིས། །ཐར་པའི་ལམ་ལ་མེད་ཐབས་མེད་ངེས་ཤིང་། །ཁྱད་པར་བཙུན་པའི་
ཡོན་ཏན་འདི་ཡོད་ན། །མཁས་པའི་ཡོན་ཏན་དེ་ལས་འབྱུང་བར་འགྱུར། །གཡམ་
རྒྱུག་སྒྱུ་མ་མཁན་པོའི་འཕྲུལ་ཐབས་ལས། །མི་སྲུན་དྲག་པོའི་འཁོར་ལོ་ཁ་སྦྱོར་
གྱིས། །བསྟན་འཛིན་སྐྱེ་བོའི་སྲོག་ཏུ་ཕངས་པ་ཡིས། །རྣམ་གསུམ་སྡོམ་པའི་
མཁར་སོ་འཇིག་ལ་ལྟོས། །དཀོན་མཆོག་གསུམ་གྱི་ཆེ་བའི་ཡོན་ཏན་ལ། །དང་
འདོད་ཡིད་ཆེས་དད་པས་རྗེས་དྲན་གྱིས། །རང་གཞན་འཁོར་བའི་འཇིགས་ལས་
ཐར་བའི་ཕྱིར། །སྐྱབས་སུ་འགྲོ་བ་འདི་ལ་ནན་ཏན་མཛོད། །དམ་བཅའ་བློ་ཁེལ་
མེད་པའི་ངག་འདོན་དང་། །བསླབ་བྱ་བླང་དོར་མི་བྱེད་སྐྱབས་སྡོམ་བླང་། །དེ་
འདྲ་ཡང་དག་ལམ་གྱི་སྐྱབས་འགྲོ་མིན། །བློ་གཏད་ཡིད་ཆེས་སྐྱབས་འགྲོའི་རྩ་བ་

འཕང་མཆོག །འགྲོ་ལ་ཕན་ཕྱིར་བདག་གིས་བསྒྲུབ་བྱ་ཞེས། །བྱང་ཆུབ་སེམས་
ཀྱི་དམ་བཅའ་རྟག་ཏུ་སྒོམས། །གཞན་དོན་སངས་རྒྱས་ཐོབ་འདོད་སྨོན་སེམས་
དང༌། །ཐོབ་བྱེད་ལམ་སྒྲུབ་འདོད་པ་འཇུག་སེམས་ཡིན། །སེམས་བསྐྱེད་དེས་
ཡིན། །དེ་ལྟར་ཀུན་རྫོབ་སེམས་བསྐྱེད་སྣང་ཚུལ་ཙམ། །མ་བརྟགས་སྒྱུ་མ་ལྟ་བུའི་
ལ་བཟོད་པ་ཐོབ་པར་འགྱུར། །དེ་ལྟར་ལམ་དང་འབྲས་བུའི་ཆོས་རྣམས་ཀུན། །
དགེ་བའི་བཤེས་ལ་བརྟེན་པར་ཐུབ་པས་གསུངས། །མཉེས་པ་གསུམ་གྱིས་བསྟེན་
པའི་བླ་མ་ནི། །ཚུལ་བཞིན་བཙལ་ནས་བརྟག་ལ་མཁས་པར་བྱ། །བླ་མའི་སྣང་
ཚུལ་བཟང་ཡང་ངན་ཡང་རུང་། །ཚུལ་ཁྲིམས་གཙང་དང་ཐོས་བསམ་སྒོམ་པར་
ལྡན། །སློབ་མ་སྐྱོང་ལ་བརྩེ་དང་བརྩོན་པ་ཆེ། །དེ་འདྲར་བསྟེན་ན་ལུང་རྟོགས་
ཡོན་ཏན་འཕེལ། །གལ་ཏེ་དེ་འདྲའི་བླ་མ་མ་རྙེད་ན། །ཚུལ་ཁྲིམས་གཙང་ལ་ཚེ་
འདིའི་ཞེན་པ་ཆུང་། །ཆོས་ལ་དགའ་ཞིང་དག་སྣང་ཕྱོགས་རིས་བྲལ། །རང་ལ་

བརྩེ་ཞིང་ཨ་གསར་མངོན་ལྐོག་མེད། །དེ་འདྲའི་གྲོགས་པོ་དགེ་བའི་བཤེས་དང་
མཚུངས། །དེ་ལས་ལྡོག་པའི་བླ་མ་བཤེས་གྲོགས་རྣམས། །ཡུད་ཙམ་འགྲོགས་
བདེ་ལྟར་སྣང་མཐུན་ན་ཡང་། །ཡུན་རིང་མི་ཐུབ་མི་ཁ་འབྱུང་བ་དང་། །ཐར་བའི་
ལམ་མིན་འཁྲིད་པས་དེ་སྤང་བྱ། །དུས་ངན་སྟབས་དང་རང་སེམས་འཁྲུལ་དབང་
གིས། །གལ་ཏེ་གང་ཟག་བཟང་པོ་མ་མཐོང་ཚེ། །མི་བསླུ་ངེས་པ་དཀོན་མཆོག་
གསུམ་པོ་ལ། །སྟོན་པ་ལམ་གྲོགས་ཚུལ་གྱིས་བསྟེན་པར་གྱིས། །གཞོན་གྲོགས་
རྟ་གདོང་འབར་བའི་བཞིན་རིས་ལ། །དམར་མདངས་མིག་གི་བདུད་རྩིར་འཁྲུལ་
བ་ཡི། །འཐུང་འདོད་སྐྱེ་བོ་སྣང་བྱེད་བདག་པོ་ཡང་། །འགྲོགས་དཀའ་མཐོ་སྟེ་
རིངས་པར་བྲོས་ལ་ལྟོས། །སྙིགས་དུས་སྐྱེ་བོའི་ངང་ཚུལ་ཟིལ་པའི་ཕྲེང་། །ཉི་
གཞོན་མཛེས་པའི་ཟློས་གར་ཅི་སྟེ་བཟོད། །དམ་པའི་གྲིབ་བསིལ་བསྟེན་པའི་
ཚངས་སྤྱོད་ཀྱི། །ཀུནྡའི་དྲི་བསུང་ཐིགས་པ་ནམ་ཞིག་སྐམ། །བློ་སྣ་མང་ན་དམ་
པའི་ཆོས་མི་འགྲུབ། །དགོས་གྲངས་མང་ན་ཚེ་འདིའི་འདུན་པ་འཕེལ། །བྱིས་
གྲོགས་མང་ན་ཆགས་སྡང་མེ་ལྟར་འབར། །ཆོག་ཤེས་བློ་སྣ་བསྟུངས་ལ་གཅིག་
པུར་སྡོད། །ཐོས་པ་མེད་ན་ཤེས་བྱའི་དོན་ལ་རྨོངས། །དྲན་ཤེས་མེད་ན་བླང་དོར་
གནས་རྣམས་བརྗེད། །ངོ་ཚ་མེད་ན་འདུལ་ཁྲིམས་སྡོམ་མི་ཐུབ། །དད་བརྩོན་མོས་
པས་ཆོས་ལ་བློ་ཕུགས་གཏོད། །བདེན་ཞེན་ཆེ་ན་སྒྱུ་མའི་ཡུལ་གྱིས་བསུ། །ཁོང་ཁྲོ་
ཆེ་ན་གང་སྣང་དགྲ་རུ་འཆར། །ཨུ་ཚུགས་ཆེ་ན་ལྟ་བའི་དོན་ལ་སྒྲིབ། །གང་སྣང་
སྒྱུ་མར་ཤེས་པས་རང་སེམས་སྐྱོངས། །གྲུབ་མཐའ་ཤེས་དཀའ་ཕྱོགས་རིས་ཞེན་
པ་སྤང་། །བཟང་ངན་ཤེས་དཀའ་ཀུན་ལ་དག་སྣང་སྦྱང་། །གནས་ལུགས་ཤེས་

དཀའ་ཡོད་མེད་མཐར་འཛིན་ཐོངས། །སྣང་ལུགས་འཇོག་དཀའ་ཨ་འཐས་བརྟགས་
དཔྱད་ཞོག །མོས་གུས་མེད་ན་བླ་མའི་བྱིན་རླབས་སྒྲིབ། །ཤེས་རབ་མེད་ན་གནས་
ལུགས་དོན་མི་མཐོང་། །སྙིང་རྗེ་མེད་ན་འགྲོ་བའི་དོན་ལ་དམན། །ལམ་གནད་
མཆོག་གསུམ་དེ་ལ་གོམས་པར་མཛོད། །ཟབ་ཟབ་སྙིང་ལ་བསྟིམས་པའི་ཉམས་
ལེན་ལ། །ཡང་ཡང་དྲན་པས་རང་སེམས་མ་འདྲེས་ན། །དམ་དམ་སྒྲུབ་ཁང་བཅད་
པའི་སྡོད་ཚུགས་དང་། །མཛེས་མཛེས་ལྟར་སྣང་ལེགས་པའི་ཆོས་པ་མིན། །དམ་
པ་བསྟེན་དང་དམ་པའི་ཆོས་ཐོས་པའི། །རྟགས་སུ་ཚུལ་ཁྲིམས་གཙང་དང་སྒོ་
གསུམ་དུལ། །དད་དང་སྙིང་རྗེ་ཆེ་དང་ངེས་འབྱུང་ཆེ། །དེ་འདྲ་བྱུང་ན་མཁས་པའི་
དོན་པོ་ཡིན། །དམ་པ་གཞན་དང་ཆོས་ལུགས་གཞན་ལ་སྡང་། །ཚུལ་ཁྲིམས་འཆལ་
དང་སྒོ་གསུམ་གཡེལ་ཞིང་རྒོད། །དད་བརྩེ་མེད་ཅིང་ཚེ་འདིའི་ཞེན་པ་ཆེ། །དེ་འདྲ་
བྱུང་ན་ཐོས་པ་བདུད་དུ་སོང་། །ཐོས་པ་བསགས་ནས་ཉམས་སུ་མ་བླངས་ན། །
ནོར་རྫས་བསགས་ནས་མུ་གེས་ཤི་དང་མཚུངས། །རང་རྒྱུད་མ་སྨིན་གཞན་ལ་
ཆོས་སྟོན་པ། །འོན་པས་རོལ་མོ་བརྡུང་དང་མཚུངས་པར་གསུངས། །དེ་ཕྱིར་ཐོས་
པ་ཤེས་རབ་རྒྱུ་ཡིན་ལ། །ཤེས་རབ་གཙོ་བོ་སེམས་ཀྱི་གནས་ལུགས་ནི། །རང་
བཞིན་རྫོགས་པ་ཆེན་པོའི་ལྟ་བ་སྟེ། །ཉམས་ལེན་ཀུན་གྱི་མཐར་ཐུག་འདི་ཡིན་
ནོ༑ །བླ་མའི་མན་ངག་རང་གི་གོ་བ་གཉིས། །སྦྲགས་ཏེ་མོས་གུས་དྲན་ཤེས་བག་
ཡོད་ལ། །བསྟེན་ནས་སྒོམ་པ་ཡུན་དུ་བསྲིངས་ནུས་ན། །ལྟ་བའི་གནད་གསང་
ཡང་དག་རྟོགས་པར་འགྱུར། །ཁ་ཕྱིར་བལྟས་པའི་ཐོས་པས་ཅི་ཞིག་བྱ། །ཁ་ནང་
ཕྱོགས་ལ་རང་སེམས་ལྟ་བ་གཅེས། །ཁ་ཚིག་ཙམ་གྱིས་སྙིང་པོ་ཅི་ཞིག་ལེན། །ཁ་

ལོངས་སྤྱོད་དྲི་བསུང་སྤྲིན་གྱི་བསིལ་ཆར་ལ། །འཁོར་གྲོགས་བུང་བ་འདུ་བའི་
སྐྱེད་ཚལ་འདི། །སྐྱེ་མ་ཡུད་ཙམ་སྣང་བའི་བག་ཆོས་ལགས། །བློ་གྲོས་ཆོས་ལ་
དགའ་བ་འགྱུར་མེད་ཀྱིས། །བློ་བཟང་ཆོས་ཀྱི་གྲགས་ལ་བསྐུལ་བ་ཡིས། །བློ་
ངན་སྤངས་ཏེ་སྦྱར་བའི་དགེ་བ་འདིས། །བློ་ལྡན་ཆོས་ལ་འཇུག་པའི་རྒྱུ་རུ་ཤོག །
ཅེས་པ་འདི་ཡང་སྙིགས་མའི་དུས་འདིར་རྒྱལ་བ་དངོས་ལས་ཀྱང་ལྷག་པའི་བཀའ་དྲིན་མཚུངས་ཟླ་བྲལ་བའི་
དགེ་བའི་བཤེས་གཉེན་དུ་མའི་ཞབས་པད་གཙུག་ཏུ་བཀུར་བའི་ཤར་སྨད་བྲག་ལྟ་རྫོང་དགོན་ནས་འཁྱམ་
འདན་སེང་གེ་གནམ་རྫོང་དུ་བྲིས་པ་དགེ་བར་གྱུར་ཅིག །སརྦ་མངྒ་ལཾ། ཤུ་བྷམ། །་
བདག་དང་བདག་འདྲའི་བློ་སྣ་ཆོས་ལ་སྒྱུར། །ཀྱེ་ཧོ་བཞིན་བཟང་ལེགས་པར་ཡིད་
ལ་སོམས། །རྟེན་བཟང་མི་ལུས་རིན་ཆེན་གླིང་དུ་ཕྱིན། །རྒྱལ་བསྟན་ཉི་མ་ཤར་
དང་ཤེས་བྱ་ལ། །བལྟ་བའི་ཤེས་རབ་མིག་དང་ལྡན་པའི་ཚེ། །ཐར་ལམ་སྙིང་པོ་
ཚོལ་བའི་ཐོས་བསམ་དང་། །སྒོམ་དང་སྒྲུབ་པའི་སྙིང་སྟོབས་མི་ཞན་པར། །དཔའ་
བོའི་ངང་ཚུལ་རྒྱལ་སྲས་སྤྱོད་པ་ཡིས། །སྲིད་པའི་རྒྱ་མཚོ་བརྒལ་ཐབས་ད་རེས་

ཙམ། །འཆི་རྒྱུའི་ལུས་ནི་དབྱར་སྐྱེས་གསར་པ་བཞིན། །འཆི་བདག་ཤན་པའི་
དམིགས་པས་ཟིན་བཞིན་དུ། །རྟག་འཛིན་ཚེ་འདིའི་འདོད་པས་བསླུས་པ་རྣམས། །
མདའ་ཁའི་ཞྭ་ཕོ་བག་མེད་རྩེ་དང་མཚུངས། །ལས་རླུང་གོམས་པའི་རྣམ་གཡེང་
ཡལ་ག་འདྲ། །འཁྲུལ་རྐྱེན་གྲོགས་དང་འདུ་འཛིའི་བྱ་བྱེད་རྣམས། །བྱ་དང་རླུང་
དང་སྤྲེའུས་གར་འཆམ་བཞིན། །མི་གནས་རྟག་པ་མེད་ཅིང་འགྱུར་ལྡོག་ཆེ། །དྲན་
ཤེས་ཟུང་འབྲེལ་སྐྱེས་བུ་ཅང་ཤེས་ཡིན། །བག་ཡོད་བརྟེན་ན་གཉེན་པོའི་རྩ་བ་
ཡིན། །མེལ་ཚེ་མཁས་ན་རྐུན་མས་གླགས་མི་རྙེད། །གཡང་ཁའི་ཤིང་ཕུང་ཆབ་
ཏུ་ག་ལ་འདྲིལ། །འཆི་བས་མི་འཇིགས་འཁོར་བའི་སྐྱོན་མི་སེམས། །སྡིག་པས་
མི་འགྱོད་དགེ་བའི་དོན་མི་ཤེས། །ཁ་ཕོ་སྐྱིད་པས་ཆོས་སྒོར་ཞུགས་ལོ་ཙམ། །
དབྱར་ཁའི་རི་དྭགས་བརྒྱགས་པ་ཡན་དང་མཚུངས། །རང་དང་གཞན་གཉིས་
སུས་སྤྱོད་ཆ་མེད་ཀྱང་། །ཚེ་སྟོད་ནོར་རྫ་ས་བསོགས་པའི་འདུ་ལོང་ལ། །དགའ་
བའི་རོལ་གར་བུང་མའི་རྣམ་འགྱུར་བཞིན། །ནམ་ཞིག་ཡི་མུག་སྐྱེ་བའི་ཚུལ་ལ་
ལྟོས། །ཐེག་ཆེན་ཐར་བའི་ལམ་བཟང་གནམ་སྐས་འདྲ། །འཇུག་ངོགས་རྩ་བ་
ངེས་འབྱུང་ཚུལ་ཁྲིམས་དང་། །མི་འགྱུར་སེམས་ཉིད་བརྟན་པའི་བསམ་གཏན་
གྱི༑ ༑རྐང་མེད་འཇུག་འདོད་འཕྱེ་བོ་མཁར་འཛེགས་འདྲ། །ཐོག་མེད་དུས་ནས་
འདྲེས་ཤིང་འགྲོགས་པའི་དགྲ། །ལས་ཉོན་སྡུག་བསྔལ་འདི་ལ་ཆེས་རིང་དུ། །
མི་འཇིགས་མི་བཤོལ་ད་དུང་འདུན་འདུན་འདྲ། །བྱིས་ཁྱོད་རྨོངས་པ་ལས་ཀྱང་
ཤིན་ཏུ་རྨོངས། །འདོད་པའི་སེམས་ནི་ལྐོག་ཉལ་ཁྱིམ་རྐུན་འདྲ། །མ་བརྟགས་ཁྲོ་
བའི་ཇག་པ་གློ་བུར་བ། །རི་རྩེའི་སྨུག་པ་ཇི་བཞིན་གཏི་མུག་འདི། །ཆོས་རྣམས་མི་

སྐྱེ་འཇོམས་ཤིང་རྨོངས་བྱེད་ཡིན། །འདི་ལ་གཉེན་པོ་མ་ཐེངས་ཆོས་བྱེད་རྣམས། །
ནོར་མང་བསྐྱེལ་ནས་དགྲ་ཁར་འགྲོ་བ་བཞིན། །འཆི་བའི་སྔོན་ནས་དགེ་བའི་
ནོར་དང་བྲལ། །དུག་གསུམ་གྲོགས་དང་འགྲོགས་ནས་ཕ་རོལ་འགྲོ། །ང་རྒྱལ་
བྱང་ཆུབ་སེམས་ཀྱི་ཁ་ཏོན་བྱེད་ཁུལ་ཡང་། །ལམ་ཁའི་མེ་ཏོག་སྐམ་པོའི་རྡུལ་
དང་མཚུངས། །རྒྱུ་འབྲས་མི་རྩི་ཆོས་པ་སད་པོ་ཡིན། །དད་མེད་ཆོས་པ་ལག་རྡུམ་
ལས་བྱེད་ཡིན། །ལེ་ལོའི་ཆོས་པ་ཞ་བོ་ལམ་ཞུགས་ཡིན། །དྲན་རྒྱུ་མང་ན་ཆོས་
ཁྲིམས་གཙང་མ་མགོ་ཡག་ཚེ། །བརྗེད་ངེས་མ་ཆེ་དྲན་ཤེས་རིང་དུ་ཟུང་། །ཙབ་
ཙུབ་མ་རྒོད་རང་ཚུགས་རྡོ་ལ་ཐོགས། །ནམ་ཞིག་རྒན་པོས་ཁྲེལ་ཚེ་འཕྱི་སེ་བ། །
ངེད་ཚོགཞོན་པའི་དུས་སུ་རྒོད་རྒོད་འདྲ། །ད་སྟེ་སེམས་ཁོང་ལྷོད་ནས་དཔའ་ཞུམ་
ཀྱང་ནུས་སྟོབས་མེད། །གཞོན་པ་ཆོས་ལ་ཁ་ལོ་ཡང་བའི་ཚེ། །མཐུར་སྣེ་མི་ལ་
ལ་གསར་རྙིང་ཆོས་ལུགས་སྣ་ཚོགས་ཡོད། །སྐྱེས་ནས་འཕྲད་པའི་ཆོས་དེ་ལྷ་སྐལ་
ཡིན། །གཙོ་བོ་དེ་ཉིད་བསྒྲུབ་བྱའི་སྙིང་པོར་ཟུང་། །གཞན་ལའང་ལུང་རེས་འབྲེལ་

བ་དུམ་རེ་འཇོག །ཟབ་མོ་སྔགས་སོགས་ཆོས་ཀྱི་སྙིང་པོ་རྣམས། །དངོས་སུ་སྒྲུབ་
པའི་སྐལ་བ་མེད་ན་ཡང་། །སྐུར་བ་མི་གདབ་འདུན་པས་སྨོན་ལམ་བྱ། །དྲན་སྒོ་
མང་བས་ཆོས་སྣ་བསགས་པ་ནི། །ངན་དགུ་བསྡུས་པའི་སྤྲང་སྐྱེ་རྡོལ་བ་འདྲ། །
གཅིག་ཏུ་ཕན་པའི་དོན་པོ་དེ་ལ་མེད། །སྙིང་པོ་གཅིག་ལ་དམིགས་པས་གཏད་སོ་
ཟུངས། །བཤད་པ་ཁ་མཁས་གནས་ལུགས་རྗེས་དཔག་མཁན། །བྱ་བཏང་སྤྱོད་
པ་ཕྱུག་པོས་ལྐོག་གསོག་འདྲ། །བཙུན་པའི་ཚུལ་འཆང་བག་མའི་ཚུལ་འཆོས་
བཞིན། །དེ་འདྲས་མི་འོང་དོན་དང་མཐུན་གལ་ཆེ། །ལྟར་སྣང་ཞེན་ཀྱང་སེམས་
ལེགས་དོན་མི་སྟོང་། །ཁོང་སྐྱོན་ངན་པའི་གཡོ་སྒྱུ་མ་ཐུལ་ན། །འགྲོ་བ་བསླུ་བའི་
ཆོས་བྱེད་བདུད་ཀྱི་བུ། །དགའ་རབ་དབང་ཕྱུག་སྟོང་གི་རྗེ་བོ་ཡིན། །སྐྱིད་ན་དགའ་
བས་ཆོས་ཚུལ་དུག་དང་འདྲེས། །སྡུག་ན་ཡིད་མི་བདེ་བས་ཆོས་གཞུག་ཤོར། །
བཟང་ངན་རྐྱེན་གྱིས་ཁུར་བའི་ཆོས་པ་དེ། །བུད་མེད་གཡེང་མས་ཁྱིམ་གྱི་གསོག་
བྲིན་འདྲ། །སྐྱིད་སྡུག་གང་བྱུང་རོ་སྙོམས་རོ་དང་འདྲ། །དཀའ་ཐུབ་སྲན་བཟོད་
མཛོ་རྒན་ཁལ་ཐེག་བཞིན། །སྒྲུབ་བརྒྱུད་ཆོས་ལ་ལྟེམ་རྐྱང་མ་ཤོར་ན། །ཚེ་དང་
སྒྲུབ་པ་མཉམ་པའི་ཆོས་པ་འོང་། །ཆོས་འདོད་ཆོས་པ་འོང་བ་ལ། །ངོམ་ཆོས་
དགྲ་རུ་མ་ལྡང་ཞིག །མཁས་འདོད་གྲུབ་མཐའ་སྨྲ་བ་ལ། །ཆགས་སྡང་དགྲ་རུ་མ་
ལྡང་ཞིག །བཙུན་པས་འདུལ་ཁྲིམས་བསྲུང་བ་ལ། །ངོ་ལྐོག་དགྲ་རུ་མ་ལྡང་ཞིག །
ཐེག་ཆེན་ཆོས་སྒོར་འཇུག་འདོད་ལ། །རང་དོན་དགྲ་རུ་མ་ལྡང་ཞིག །དབེན་
འདོད་རི་ཁྲོད་ཟིན་པ་ལ། །རྣམ་གཡེང་དགྲ་རུ་མ་ལྡང་ཞིག །སྒོམ་ཆེན་ཉམས་
རྟོགས་འཕེལ་བ་ལ། །ཞེན་རྩོལ་དགྲ་རུ་མ་ལྡང་ཞིག །མཚན་ལྡན་བླ་མ་བསྟེན་

པ་ལ། །ལོག་ལྟ་དགྲ་རུ་མ་ལྡང་ཞིག །ཚེ་གཅིག་བྱང་ཆུབ་སྒྲུབ་པ་ལ། །ཉམས་
ཆགས་དགྲ་རུ་མ་ལྡང་ཞིག །ལྟ་བ་དག་ལ་ཤེས་རབ་གཙོ། །སྒོམ་གྱི་རྩ་བ་སྙིང་རྗེ་
ཡིན། །སྤྱོད་པ་ཀུན་གྱི་གཞི་མ་ནི། །ཚུལ་ཁྲིམས་དམ་ཚིག་གཙང་བ་ཡིན། །འདོད་
ཡོན་སྐྱོན་དུ་མ་མཐོང་ན། །འདུལ་ཁྲིམས་འཛིན་པ་ལྟུང་བའི་རྒྱུ། །གནོད་པའི་
སེམས་རྒྱུད་མ་ཐུལ་ན། །སེམས་བསྐྱེད་མིང་གིས་སྒྲོ་འདོགས་ཡིན། །མྱུར་ལམ་
སྔགས་ཀྱི་དངོས་གྲུབ་དེ། །ཐམས་མཁས་ཤེས་རབ་ཅན་གྱིས་ཡིན། །ཆོས་མིན་
གཏམ་གྱི་ཆོས་གླེང་འདི། །བཟླས་བརྗོད་གཡེང་བའི་སྔོན་འགྲོ་ཡིན། །ཟ་དགའ་
གཉིད་ཀྱི་བྲོད་པ་འདི། །ཉམས་རྟོགས་འགྲིབ་པའི་དུག་ཆེན་ཡིན། །མཛེས་འདོད་
ནོར་གྱི་ཞེན་འདུན་འདི། །ཚུལ་ཁྲིམས་ཉམས་པའི་ཆོ་ག་ཡིན། །དག་སྣང་མེད་
ཅིང་སྐྱོན་རྟོག་པ། །ཉམས་ཆགས་བདུད་ཀྱིས་བསླུ་འདོད་ཡིན། །ཐོས་པ་ཆུང་དུ་
ཕྱོགས་རེས་ཅན། །ཆོས་སྤོང་གསོག་པའི་སྔ་ལྟས་ཡིན། །བཟང་པོའི་གྲོགས་ལ་
མི་བསྟེན་པ། །ལས་མཐའ་ལྡོག་པའི་སྔ་ལྟས་ཡིན། །གདམས་ངག་ཁ་དཔེ་ཚུལ་
དུ་འཁྱེར། །འཆི་ཁ་ལག་སྟོང་འགྲོ་འདོད་ཡིན། །དཔེ་ཚོགས་མང་ན་མཁས་པར་
རྩི༑ ༑གླེན་འདུག་བརྟན་པ་སྒོམ་ཆེན་རྩི། །མདོ་མེད་བསོད་ཆུང་བྱ་བྲལ་རྩི། །
མདོ་མེད་ཚོ། །ཀུན་གྱི་བཟང་པོའི་གྲལ་དུ་རྩི། །མ་རབས་ནོར་གྱིས་ངོ་སོ་མཐོ། །
བཙན་པོ་རྒུད་པའི་གཉའ་ནོན་དུ། །ཝ་ཡིས་སེང་གེ་ཞོན་པ་བཞིན། །རྨོངས་པ་
ཀུན་གྱིས་གཙོ་བོར་བཀུར། །སྤྲུལ་དང་ཤིང་སྡོང་ནོར་བའི་ཚུལ། །མ་བརྟགས་

མི་ལ་འགྲོགས་པར་དཀའ། །ཁ་གཤིས་འཇམ་ཙམ་བཟང་པོ་མིན། །དཔྱད་པར་
དཀའ་ན་བཏང་སྙོམས་ཞོག །མཁས་བཙུན་བཟང་པོས་གཞན་དོན་སྐྱོང་། །ཁྱད་
པར་རང་རྒྱུད་ཆོས་ལ་སྦྱོར། །བླ་མ་དེ་ཡིན་དེ་ལ་བསྟེན། །རང་ལ་རྒྱལ་བ་དངོས་
ལས་ལྷག །དད་གུས་སྙིང་ནས་མ་སྐྱེས་པར། །མཆི་མ་ལན་བརྒྱར་དགྲུགས་ན་
ཡང་། །ཁོ་རང་འདོད་པའི་ངོ་འགྲོ་ཡིན། །བླ་མའི་བྱིན་རླབས་དེ་ལ་མེད། །རྨོངས་
སེམས། །མཐར་ནི་ཐ་མལ་བཞིན་དུ་བརྗེད། །བླ་མ་བརྟེན་པའི་དགོས་པ་ནི། །
རང་རྒྱུད་ཆོས་ཀྱིས་གང་བ་ཡིན། །བཀའ་བཞིན་སྒྲུབ་པར་མི་བྱེད་པར། །བླ་མ་
བོ་ལ། །ངེད་ཚོའི་བླ་མ་ཐུགས་རྗེ་གཟིགས། །ཐུགས་དྲག་ཚ་ཡང་མི་སྐྱོན་ཞེས།།
སྐྱོན་ཡང་ཡོན་ཏན་ལྟར་བསྔགས་པ། །བླུན་པོ་རྣམས་ཀྱི་མཚན་ཉིད་ཡིན། །ཉམས་
རྟོགས་ཅན་ལ་ཆོས་བརྒྱད་མེད། །དད་པ་ཅན་ལ་ཕྱོགས་རིས་མེད། །ཆོས་དང་
བྱ་ཁྱི་རྣམས། །གཙང་སྤྱོད་ཅན་ལ་ཤིན་ཏུ་རྩོག །སྡིག་ལས་ངན་སྐྱུགས་བུམ་པ་
ཅན། །དམ་པའི་ཁྲོད་ན་མཛེས་མ་ཡིན། །ཐོས་པ་ཆུང་ན་བླ་མ་སྡུག །མོས་གུས་
ཆུང་ན་སློབ་མ་སྡུག །བརྩོན་འགྲུས་ཆུང་ན་གཉིས་ཀ་སྡུག །བླ་སློབ་ངན་པས་
སྡུག་བསྔལ་སྒྲུབ། །ཆོས་བཤད་ངན་པས་ཀུན་རྟོག་སྐྱེད། །ཐོས་བསམ་ངན་པས་

པར་བྱ། །དྲན་སྒོ་སེམས་ལ་མི་འཆར་མེད། །སྒྲུབ་ཏུ་རེ་ཡང་འདོད་པས་བསླུས། །
ལང་ཚོའི་བརྒྱགས་པས་ཆོས་སེམས་ལྷོད། །བྱ་བྱེད་གྲོག་མཁར་རྩིག་པ་འདྲ། །
གནའ་གཏམ་འབའ་ཞིག་ཆོས་སུ་སྒྲོགས། །ཇི་ལྟར་བྱས་ཀྱང་མི་མགུ་བ། །རྒ་རྒས་
ངན་པའི་འགྲོ་ལུགས་ཡིན། །ཆོས་མེད་བླ་མ་ཁ་ཐབས་མཁས། །ཁྲེལ་མེད་གྲྭ་
དེའི་འགྲོ་ལུགས་ཡིན། །བརྩེ་མེད་ཟ་འདོད་རང་ཕྱོགས་ཆེ། །གློ་མེད་ངོ་དགའ་
ལྐོག་འགྱུར་ཆེ། །བྱ་ཁྱི་ཐེད་ལ་འཚོགས་པ་བཞིན། །སྡེ་དཔོན་ངན་པའི་འགྲོ་
ལུགས་ཡིན། །ཆགས་སྡང་ཁྲིམས་ཀྱི་གཙོ་བོར་འཛིན། །ལོག་འཚོའི་གཏོང་སྒོ་
ལུགས་ཡིན། །དམ་པའི་རྣམ་ཐར་ཟད་པ་ན། །གདུང་རབས་སྒོག་པོ་ཆོས་སུ་
གླེང་། །ཐུགས་ལས་རྫ་ཡི་ཁུར་ཙ་འདྲ། །བླ་མ་ངན་པའི་འགྲོ་ལུགས་ཡིན། །
བཀའ་དྲིན་ཐོབ་ཀྱང་ཉམས་ཆགས་ལྕི། །རང་རྒྱུད་བླ་མའི་ཐུགས་དང་འགལ། །
ཤེས་ཚད་སྒེག་མོའི་རྒྱན་ཆ་འདྲ། །སློབ་མ་ངན་པའི་འགྲོ་ལུགས་ཡིན། །མི་ལུས་
སྒྱུ་མའི་ནོར་ལ་བྱེད། །ངན་པ་ཀུན་གྱི་འགྲོ་ལུགས་ཡིན། །འགྲོ་ལུགས་དེ་ཚོ་ཨེ་
བདེན་ལྟོས། །བདེན་ན་བདེན་གཏམ་ཆོས་སུ་ཟུང་། །མིན་ན་ཁ་མཚར་སྐུད་ནག་
དེས། །ཨ་ཁུའི་ཁ་ལ་རྒྱུ་མཐུར་ཞོག །སྟོད་རྒྱ་གར་ཆོས་ཀྱི་ཕོ་བྲང་ནས། །ལྷ་ཆོས་
སྐུའི་མི་གཟུགས་སྣང་བ་ཞིག །སྒོས་ཁ་བ་ཅན་གྱི་འགྲོ་མགོན་དུ། །ཤར་བའི་

རྒྱུ་བོད་ཀྱི་ཇ་ཆང་ལ། །རེ་འདུན་མ་དགོས་བློ་རེ་བདེ། །ཐབས་མཆོག་བདེའི་རྒྱལ་
ཐབས་ཁོང་ནས་བཙུན། །ཤར་སྟོན་ཀའི་ཟླ་བའི་དཔལ་སྐྱེས་བཞིན། །ཡིད་དྭངས་
མའི་ཉམས་རྟོགས་གསར་པ་ཡིས། །བྱང་སྟོད་ཁོག་གི་མུན་བསྐལ་དབྱིངས་སུ་
ཡལ། །རྩལ་སྣང་སྟོང་རྒྱལ་མོའི་གར་ལ་བལྟ། །ཕྱི་མི་ཁའི་རླུང་ལ་འཇིགས་ཉེན་
ནས། །ནང་ཆོས་གཟུགས་ཀྱི་འཇའ་གུར་ཕུབ་འདོད་ཀྱང་། །དོན་རང་སེམས་ཀྱི་
སྒྲོན་མེ་མ་ནུབ་ན། །སྣང་བ་ལ་རེ་དོགས་ཅི་དགོས་ཨཾ། །སེམས་ཀློང་གྲོལ་གྱི་ཆོས་
པའི་སྣང་བ་ལ། །ཉམས་རྟོགས་ཀྱི་དཔེ་རིས་ལམ་ལམ་འཆར། །ཁ་ཕྱིར་བལྟས་
ཀྱི་གཟིགས་མོས་མཁས་པ་ལ། །བགྲོ་གླེང་མ་དགོས་བློ་རེ་བདེ། །ནང་ངེས་དོན་
གྱི་ལྟད་མོ་ངོ་མཚར་ཆེ། །ཚིག་དྲང་དོན་སྣ་ཚོགས་ཐེག་པ་ལ། །རྟོག་དཔྱོད་ཀྱི་ངལ་
རྫོགས་དབུ་མའི་དོན། །རྗེ་བླ་མའི་གདམས་ངག་ཟུར་བརྒྱན་མཁས། །དབྱིངས་
ངལ་གསོ་ལྟ་བའི་གོལ་ས་ལ། །འཁུ་འཕྲིག་མ་དགོས་བློ་རེ་བདེ། །ཕྱི་སྒྱུ་མའི་
སྣང་བ་ལིང་ལིང་འདིས། །ནང་ཉམས་ང་མེད་པའི་སེམས་ཉིད་ལ། །དོན་བདེ་
སྟོང་གསལ་བའི་གྲོས་འདེབས་ཡིན། །གཟུང་འཛིན་གྱི་འཐབ་མོ་བཤིགས་ཏེ་
ཐོངས། །དགྲ་ངར་འཛིན་རྒྱལ་པོའི་ཆབ་སྲིད་སྟོང་། །ཆགས་སྡང་གི་བློན་པོའི་
མདུན་གྲོས་ཉམས། །ཚོགས་བརྒྱད་ཀྱི་དམག་ཚོགས་ཁྱེར་ཏེ་སོང་། །ལས་ཉོན་

མོངས་པའི་འཕྲང་ལ་ཉམ་མི་ང་། །ངས་ཆོག་ཤེས་མེད་པའི་ཐོས་པ་བཙལ། །
སྙིང་ཕྲ་མོ་རྣམ་ཐར་གཏམ་གྱིས་གང་། །ཕ་བླ་མའི་ཕྱག་གིས་མ་ཟིན་ན། །བུ་ད་
ཙམ་རྣམ་གཡེང་རླུང་གིས་ཁྱེར། །རི་སྤང་ཁྲོད་གཡུ་ཡི་ར་བ་ན། །གྲོགས་འདབ་
ཆགས་དཔྱིད་ཀྱི་དཔལ་མོ་དེས། །ཡེ་འབོད་ཀྱང་འདུ་འཛིའི་རྣལ་འབྱོར་པའི། །
སེམས་ཁྲེབ་པོ་ཨ་མའི་ཁྱིམ་ལ་ཆགས། །གནས་དག་པ་མཁའ་སྤྱོད་ཀྱི་ཞིང་ཁམས་
ན༑ ༑གྲོགས་དཔའ་བོའི་རྒྱང་གླུས་འབོད་འབོད་ཀྱང་། །ངར་འཛིན་འཁོར་བའི་
ཞབས་ཆུས་མཁན། །ཁྱོད་སྡུག་བསྔལ་གྱི་འདམ་ལ་ཆགས་ཏེ་འཁྲུལ། །གནས་
རྣ་དྲུང་མིག་གི་ཉེ་འཁོར་ན། །གྲོགས་བླ་མའི་གདམས་ངག་སྐྱེས་ཀྱིས་འབོད། །བུ་
ངན་གཤིས་གོམས་པའི་ལེ་ལོ་ཅན། །ཁྱོད་བྱིས་པའི་ཁྲོད་ན་རྒོད་ཅིང་གཡེང་། །
རང་རྒྱུད་གྱོང་བའི་གྱོང་གཏམ་གྱིས། །དྲེད་པོའི་སེམས་ལ་ཅི་ཞིག་ཕན། །ཞི་དུལ་
དཔའ་བོའི་ཐུགས་རྗེས་གསུངས། །སྐལ་བ་ངན་པའི་བདུད་རྩི་ཡིན། །ངའི་མི་ཚེ་
ལེགས་དཔལ་བཟང་ལ། །བཙུན་རྒོག་བླ་མ་ཁ་སུ་རས། །གདམས་ངག་བྱིས་པའི་
གླུ་ཆུང་འདི། །སྨྲས་པ་དོན་དང་ལྡན་གྱུར་ཅིག །ཅེས་པའང་བཙུན་པ་དགེ་ལེགས་དཔལ་
༈ ཆོས་དང་མི་མཐུན་སུ་ཡང་རུང༌། །མི་ཁའི་རླུང་ནི་བསྒྱུར་རྐྱེན་ལ། །ན་ཆུང་
བློ་ནི་བྱ་སྤུ་ཡི། །དར་ཅོག་འདྲ་བས་བརྟན་པོར་བཞུགས། །སྙིང་གི་ཁ་ཏ་ཡིན་ཞུ་

། ཀ་བ་དྲང་ན་གཅིག་པུས་རང་རྐྱ་ཐུབ། །ཁ་རོག་རང་ཚུགས་ཟུང་དང་རང་
དབང་ཆེ། །ག་རུ་འདུག་ཀྱང་ཆགས་སྡང་མ་ཆེ་ན། །ང་བདག་འཁྲུལ་བ་བསྐྱེད་
པའི་དགྲ་གཉེན་མེད། །ཅ་རེ་རང་སེམས་ལྟོས་དང་དོན་ཆེན་ཡོད། །ཆ་ལུགས་ཇི་
ཁྲག་གིས་གང་བའི་དཀའ་ཚེགས་འོང་། །ཏ་ལའི་ལོ་མ་སྐམ་ན་རླུང་གིས་གཡེངས། །
ཐ་ཆད་གྲོགས་ངན་བརྟེན་ན་རྣམ་གཡེང་འཕེལ། །ད་ལྟར་ལང་ཚོ་གཞོན་དུས་དགེ་
སྦྱོར་དགོས། །ན་ཚོད་རྒས་ཤིང་རྒས་ན་ཇེ་སྡུག་ཡིན། །པ་སཾ་ལས་ཉོན་དུག་ལ་
མ་འཛེམ་ན། །ཕ་མཐའ་འཁོར་བའི་གནས་ལ་བཟོད་པར་དཀའ། །བ་འོ་བེའུས་
འཐུང་ན་ལུས་བཅུད་རྒྱས། །མ་དྲིན་སྙིང་རྗེའི་ངང་ནས་བྱང་སེམས་བསྐྱེད། །ཙ་
རེ་འགྲམ་ཆུ་སློང་བའི་ཁར་མ་རྒྱུག །ཚ་ཟེར་མཁའ་ལ་ཤར་འདྲའི་གསུང་རབ་
ལྟོས། །ཛ་ཏིའི་དྲི་ལ་བརྟེན་ན་དྲི་བཟང་བྲོ། །ཝ་ཆུ་ཞིང་ལ་ཁྲིད་བཞིན་བླ་མ་ཚོལ། །
ཞ་བ་བག་ཆགས་བཟང་པོ་ལས་འཕྲོ་འོང་། །ཟ་བཏུང་ཆུ་ལས་མེད་ཀྱང་ཚུལ་
ཁྲིམས་སྲུངས། །འ་འོལ་དབྱངས་རོལ་སྒྲོགས་པའི་གྲྭ་ས་སྒྱུར། །ཡ་མཐའ་གངས་
ལ་ཐུག་པའི་རི་ཁྲོད་ཟུང་། །རྭ་བརྡར་རུས་བརྒྱགས་མ་ཆེ་རང་མགོ་ཆོམས། །ལ་
གོས་ཧྲུལ་པོ་གྱོན་ནས་དམན་ས་ཟུང་། །ཤ་ཟད་རུས་པས་སྒྲུབ་བརྩོན་མ་འབད་
ན༑ ༑ས་ལམ་ཡོན་ཏན་ཟེར་བ་སྣ་ཐག་ཡིན། །ཧ་ཆད་ཞེན་ལོག་བོད་པའི་དུས་
ངན་འདིར། །ཨ་རོག་རྟག་པ་མེད་དོ་བག་ཡོད་མཛོད། །ཅེས་པ་འདི་ཡང་ཉེ་གནས་
རྣམས་ལ་གདམས་པའོ།། །།

བའི་བཙུན་པ་ཞིག་བསམས་ཀྱང་། །ག་རེ་ནང་དུ་བལྟས་ན་ཚུལ་འཆོས་ལས་མེད་
པོས་མི་མགོ་ནི་བསྐོར་ཡང་། །ཆ་ཤས་དོན་ལ་བསམ་པས་རང་རྒྱུད་ནི་མ་ཐུལ། །
ཇ་ཆང་ནོར་ངོ་ཆེ་བའི་ཡོན་བདག་གིས་བསྐུལ་ཚེ། །ཉ་སྲམ་ཆུ་ལ་རྒྱུག་བཞིན་འགྲོ་
དོན་ལ་རེམས་སོ། །ཏ་ལའི་ནགས་སུ་ཚོགས་པའི་སྤྲེའུ་ལ་ལྟོས་དང་། །ཐ་མལ་
ཆོས་བརྒྱད་བསྒྲུབས་པའི་རྣམ་གཡེང་གི་གར་ལ། །ད་སྔོན་ད་བར་སྤྱད་ཀྱང་ད་དུང་
ནི་མ་ངོམས། །ན་ཚོད་སེམས་ཀྱིས་མ་མཐོང་རྒས་ཁྲེབ་དེ་སྡུག་གོ །པ་སངས་སྐར་
ཆེན་ཤར་ནས་ཚོགས་ངན་གྱི་སྟ་གོན། །ཕ་ཁྱིམ་ལས་དཔོན་འཛིན་པའི་གསོག་
སྙིང་ཁམས་ཆེ་བས་རང་སྡུག་ནི་མ་དྲན། །ཙ་རི་བས་མཐའ་ཉུལ་བའི་འགྲོ་ཚེགས་
ལ་བཟོད་ཀྱང་། །ཚ་གྲང་དཀའ་སྤྱད་བཟོད་པའི་སྒྲུབ་བརྩོན་ནི་མ་ནུས། །ཛ་བྷོ་
སྔགས་ཆོག་བཀླགས་པའི་གྲོང་ཆོག་ལ་ཞེན་ནས། །ཝ་བཞིན་ཁ་རྒྱབ་འཚོ་བའི་
ཆོས་པ་ཞིག་བྱས་སོ། །ཞུ་ལྟར་མཐོན་པོར་འདོད་ཀྱང་མཐོ་ཚུགས་ནི་མ་ཟིན། །
ཟ་རྒྱུ་སེམས་ལ་འདོགས་པའི་སྤྲང་པོ་ལྟར་གྱུར་ཏེ། །འ་འུར་འར་ལ་ཕྱོགས་པའི་
ངོ་ཚ་ཡང་མི་ཤེས། །མ་བོ་དམན་པའི་ཁྲོད་དུ་ངན་གྲོགས་ཀྱིས་བསླུས་སོ། །རྭ་རྩེ་
ཐུར་ལ་ལྟུང་བའི་མཛོ་རྒན་ལྟར་གྱུར་ཀྱང་། །ལ་དགུ་ལུང་དགུ་བཅད་ནས་ནོར་
རྫས་ཤིག་བསྡུས་ཏེ། །ཤ་ཚ་སྙིང་མེད་མི་ཚེའི་ཁ་རྒྱབ་ཙམ་ཆོད་ཀྱང་། །ས་འཁྱམས་
རྡོ་འཁྱམས་ངང་ནས་མི་ཚེ་ནི་ཟད་སོང་། །ཧ་བོ་ད་ནི་ཅི་བྱེད་འཆི་ཁ་རུ་སླེབས་

པས། །ཨ་ལ་རང་སྐལ་གཅོད་ལ་རང་ལས་ལྷག་སུ་ཡོད། །ཧོང་གཏམ་རྗེན་པར་
སྨྲས་པས་རང་དོན་ལ་ཅི་ཕན། །ༀ་བསམ་ཐེངས་གསུམ་བཏང་ནས་འཆི་ཆོས་ལ་
རེམས་དགོས། །ཞེས་འཚོ་པའི་དགེ་སྦྱོང་ལྟ་བུ་བསོད་ནམས་ཆོས་འགྲུབ་ཀྱིས་རང་མཚང་དྲན་ནས་རང་
ལ་གདམས་པའོ།། །།
ཁྲིམས་བླངས། །ཤེད་མེད་ཁུར་གྱིས་དུབ་བཞིན་བསླབ་པས་སུན། །བསླུ་བྲིད་
ཡུལ་ལ་ཆགས་ནས་སྲུང་སེམས་བོར། །མགོ་དམ་མཇུག་ལྷོད་ཤོར་བའི་བཙུན་པ་
ང་༑ ༑གཞན་དོན་དཀོར་ལ་འབྱམས་པའི་ཝ་སྐྱེས་དང་། །རང་དོན་ནོར་རྫས་
གསོག་པའི་བྱི་བ་འདྲ། །ཆོས་བརྒྱད་མངོན་རྟོགས་མཛད་པའི་ཐུགས་བསྐྱེད་ཅན། །
སྙིང་རྗེ་ཁ་ལ་འཁྲུངས་པའི་བྱང་སེམས་ང༌། །ཟ་ཆོག་ཕྱག་ལེན་མཁས་ཀྱང་རྟོགས་
གོམས་ཆུང་། །སྦྱོར་སྒྲོལ་ཐ་མལ་ཤོར་བའི་ཆགས་སྡང་ཆེ། །ཆ་ལུགས་བཟང་ཡང་
ཆོས་ལུགས་སྔགས་དང་འགལ། །འགལ་ཚད་ཐུགས་ཉམས་བཞེས་པའི་སྔགས་
རྒན་ང་། །ཉན་དཔྱོད་ཇི་ལྟར་བྱས་ཀྱང་དོན་ལ་གོལ། །བཤད་སྒྲུབ་མི་ཤེས་རྣམ་
གཡེང་གར་འཆམ་མཁན། །སད་ཁྱེར་སྙེ་མ་ལོང་བའི་མགོ་འཕང་བཞིན། །ཤེས་
ཚད་ང་རྒྱལ་སྣོན་པའི་མཁས་པ་ང་། །དམ་པ་མི་བསྟེན་ཐོས་པ་ཐན་དུ་བརྩི། །ཁྱི་
གླེན་ཕྱི་བ་སྒྲུག་པའི་རྣམ་ཐར་བཞིན། །རྣམ་རྟོག་ཁོང་བཅུག་ཀུན་གཞིའི་གནམ་
ལ་ལྟ། །སྟོང་འདུག་ཆོས་སུ་རློམ་པའི་སྒོམ་ཆེན་ང་། །གནས་སུ་བསྡད་ན་གནས་

འདི་འཛིས་དབེན་ཡང་སྒྲུབ་པའི་རང་ཚུགས་ཤོར། །ཅི་རེད་འདི་རེད་མེད་པའི་
བྱ་བྲལ་ང་། །སེམས་ཀྱི་གནས་མལ་བདུད་བཞིའི་མགྲོན་ལ་གཏད། །རང་ཉིད་
སྤུ་ཟིང་བྱེད་ནས་གཉན་ཁྲོད་འགྲིམ། །རེ་དོགས་པང་ནས་འཁྲུལ་བའི་རྣམ་རྟོག་
ཆོས་སུ་བཟུང་བའི་ཚུལ་འཆོས་ཀྱིས། །རང་གཞན་སྒྱུ་མར་བསྒྱུར་བའི་བླ་མ་ང་། །
ཟང་ཟིང་བྱུང་ན་བླ་མ་སྲོག་ལས་གཅེས། །ཆོས་ཕྱིར་དཀའ་སྤྱད་དགོས་ཚེ་བྲོས་ལ་
རིངས། །གདམས་ངག་ཆུ་ལ་བསྐུར་ནས་ཅི་དགར་འདུག །གློ་མེད་བྲན་གཡོག་
ལྟ་བུའི་སློབ་མ་ང་། །བཀའ་བཅག་ཐུགས་དཀྲུགས་ཉམས་པས་རང་རྒྱུད་གང་།།
མི་སྔོན་ཚུལ་འཆོས་བརྫུས་ནས་བླ་མ་བསྟོད། །གཞན་གྱིས་སྨད་ཀྱང་ཁྲེལ་མེད་
སྡིག་སྤོབས་མཐོ། །ཁྲམ་པ་དཔོན་ངན་ཁུར་འདྲའི་ངོ་ཆེ་ང་། །རྙེད་པ་བྱུང་ན་ངོ་
སྟོད་འཛུམ་གྱིས་གང་། །བཤད་སྒྲུབ་ལས་ལ་བཀོལ་ན་སྙིང་ཁམས་འཁྲུག །དབྱེན་
དང་འཁྲུག་སློང་དགའ་བའི་བུད་མེད་བཞིན། །བསྟན་པའི་བླ་བཙོང་གྲྭ་བའི་
གཟུགས་བརྙན་ང་། །ཆོས་གྲལ་ཞུགས་ནས་ཆོས་མིན་དཀོར་གསོག་མཁས། །མི་
ནག་ཁྱིམ་དུ་གཟའ་དཔོན་ཁ་ཆས་མཁས། །དོན་མེད་བདག་འཛིན་ཕྱུག་པོའི་སྒོ་
ཁྱི་འདྲ། །འཆི་ཁ་ཆོས་མེད་རྒྱུ་མེད་ཨ་ཁུ་ང་། །ཚེ་འདིའི་ཞེན་ཐག་དམ་པོས་བློ་
ཕུགས་བསྲིང་། །ལུས་ངག་དགེ་སྦྱོར་བག་རེས་བྲེལ་བྲེལ་བྱེད། །ཟས་ནོར་གསོག་
འདོད་རྐུན་མའི་ཉམས་ལེན་སྒོམ། །བྱུར་ངན་ཁོང་བཅུག་ཁ་ཡག་ཆོས་པ་ང་། །

མདོ་མེད་ལས་ཁུར་དགའ་བའི་ཚོད་ཟིན་ང་། །གནའ་གཏམ་མི་འཛེམ་རིགས་
སྔགས་ཆང་བཟི་འདྲ། །རྒྱུ་ཟས་རིག་ན་དགའ་སྤྲོ་ཁྱི་མཇུག་དྲིལ། །རང་འདོད་ཆེ་
བའི་འཁོར་ཚན་དགྲ་རུ་ལངས། །ཐབས་མེད་སྡུག་སྤྲོ་ཐུང་བའི་བུ་བཟང་ང་། །
རང་ཐོག་བབ་ན་སྐྱོན་ཡང་ལག་པས་འགེབས། །མི་ལ་སྣེ་དགུ་སྐོར་བའི་ཁ་ཐབས་
མཁས། །གཡོ་སྒྱུའི་སེམས་ནི་ཁྲ་ཡི་མིག་དང་འདྲ། །ཁ་བཤད་ཁོང་ན་མེད་པའི་
བསམ་ཡོད་ང་། །རྣམ་སྨིན་ཤ་ཚིལ་ཁུར་ཆེན་བག་ལ་བསྟེན། །ལེ་ལོ་གཏི་མུག་
གཉིད་ཀྱི་བརྟུལ་ཞུགས་སྐྱོང་། །ཟག་བཅས་འདོད་ཡོན་རྫོབ་ཀྱི་ཁྲོད་དུ་ཉལ། །
གསོ་ཕག་འདྲ་བའི་དལ་འབྱོར་མི་ལུས་ང་། །མཆོད་སྦྱིན་དགོས་ན་སེར་སྣས་ཁ་
སོང་བས་འདི་ཕྱི་ཕུང་། །བདེ་འདོད་ཐབས་ལ་རྨོངས་པའི་སྡུག་ཁུར་ང་། །ཚིག་
ངན་འདྲ་བའི་གདམས་ངག་ང་འགྲིགས་འདི། །ཐད་དུ་བཞག་ན་བཞད་གད་སྐྱིད་
པའི་རྒྱུ། །སེམས་ཐོག་བླངས་ན་གནོད་ངན་གཏིང་ནས་སློང་། །ཁོང་ཁྲོ་སྐྱེས་ན་
སྐྱོན་གྱི་ཁ་གསོས་འགྲོ། །དང་དུ་བླངས་ན་དམ་པའི་རྣམ་ཐར་ཡིན། །རྫས་ངན་སྣ་
དགུ་བསྡུས་པའི་སྤྲང་སྐྱེ་བཞིན། །གཤིས་ངན་རང་མཚང་བརྟགས་ན་དེ་འདྲ་

མི་རྣམ་ཐར་རོ། །ཁྱི་ལུད་དར་བཏུམ་གདམས་ངག་དབྱུག་པས་བརྡུང༌། །ཉམས་
རྟོགས་དྲི་ངན་འཐུལ་བའི་མཆོད་སྤྲིན་འདིས། །ང་འདྲའི་དམ་པ་དཀོན་མཆོག་སུ་
བཞུགས་པའི། །ཐུགས་ཀྱི་སྣ་ལ་དགྱེས་པར་བསྐང་གྱུར་ཅིག །དགེའོ་དགེའོ་དེ་
ལྟར་དགེ་བ་ཡིན། །ཤོག་ཅིག་ཤོག་ཅིག་དེ་འདྲའི་བཀྲ་ཤིས་ཤོག །བཀྲ་ཤིས་གང་
ཞིག་དེ་འདྲའི་སྙིང་ལ་གནས། །ཀུན་གྱིས་རིག་ན་དེ་ཀུན་བདེ་ལེགས་ཤོག། །།
༈ ཆོས་དབྱིངས་རྟག་པའི་དཀྱིལ་འཁོར་ནས། །རྒྱལ་བ་རྒྱ་མཚོའི་ཡེ་ཤེས་སྐུ།།
འཇམ་པའི་དབྱངས་དང་དབྱེར་མེད་པ། །བླ་མ་རྣམས་ལ་ཕྱག་འཚལ་ལོ། །བདག་
དང་བདག་ལ་མོས་པའི་བུ། །བྱང་ཆུབ་བར་དུ་ཚེ་རབས་ཀུན། །འབྲལ་མེད་བརྩེ་
བས་རྗེས་བཟུང་ནས། །སྒོ་གསུམ་སྨིན་གྲོལ་བྱིན་གྱིས་རློབས། །ཨ་ཧོ་སྐལ་ལྡན་
སྙིང་གི་བུ། །ཐར་ལམ་ཡང་དག་དོན་གཉེར་ན། །འཁོར་བ་སྡུག་བསྔལ་རང་བཞིན་
ལ་༑ ༑ངེས་འབྱུང་བསམ་པས་རྒྱུད་བསྐུལ་ནས། །ཚེ་འདི་བློས་བཏང་དབེན་པའི་
གནས། །གྲོགས་མེད་གཅིག་པུར་རི་དྭགས་བཞིན། །བག་ཕེབས་འདུག་ནས་དམ་
ཆོས་ཀྱི། །དགོངས་བཅུད་བདུད་རྩིའི་རོ་མྱོང་སྟེ། །རྟག་གུས་སྦྱོར་བའི་བརྩོན་
འགྲུས་ཀྱིས། །རྩེ་གཅིག་སྒྲུབ་ལ་འབད་ནུས་ན། །ཆོས་ཀྱི་བཟོད་པའི་དབང་ཐོབ་
ནས། །མྱུར་དུ་ཡེ་ཤེས་མཆོག་ལ་རེག །འཁོར་བར་གནས་པའི་སེམས་ཅན་ཀུན།།
ཕ་མ་དང་ནི་ཡི་དམ་ལྷ། །རང་བཞིན་སྟོང་པ་ཉིད་ཤེས་ན། །ལམ་གྱི་ཁྱེར་སོ་འདི་
ཁོ་ན། །འཁོར་དང་མྱ་ངན་འདས་པའི་ཆོས། །སྣ་ཚོགས་སྣང་བ་འདི་དག་ཀུན།།
དོན་ལ་བདེན་པ་མ་གྲུབ་པར། །སྣང་བཞིན་སྟོང་པ་ཆུ་ཟླ་བཞིན། །སྟོང་ཉིད་རྟེན་
འབྱུང་རང་བཞིན་ལ། །ངེས་ཤེས་ཡང་དག་རྙེད་པའི་ཚེ། །དབུ་མ་ཆེན་པོ་ཞེས་

གྲགས་ཏེ། །རྒྱལ་པ་སྲས་བཅས་བགྲོད་པའི་ལམ། །སེམས་ཅན་སངས་རྒྱས་
གཉིས་ཀ་ཡི། །རྒྱུད་ལ་ཁྱབ་པའི་བདེ་གཤེགས་སྙིང་། །བཟང་ངན་དབྱེ་བ་མ་
མཆིས་པ། །ཏིལ་ལ་སྣུམ་གྱིས་ཁྱབ་བཞིན་ནོ། །འཁོར་བ་འཁྱམས་རུང་མ་འཁུམས་
རུང་། །མྱ་ངན་འདས་རུང་མ་འདས་རུང་། །སེམས་ཀྱི་རང་བཞིན་གཟོད་མ་ནས། །
ཡེ་སངས་རྒྱས་པའི་རང་བཞིན་ཉིད། །ལུང་རིགས་མན་ངག་ལ་བརྟེན་ནས། །
མངོན་སུམ་རང་ཞལ་མཇལ་བའི་ཚེ། །དུས་གསུམ་སངས་རྒྱས་ཐམས་ཅད་ཀྱི། །
ཞལ་མཇལ་བ་དང་ཁྱད་མེད་དོ། །རྩོལ་མེད་རང་བྱུང་དྲན་པ་ཡིས། །བཅོས་མིན་
རང་ངོ་སྐྱོང་བའི་ཚེ། །གློ་བུར་རྣམ་རྟོག་སྤྲིན་དྭངས་ནས། །རིག་པའི་ཉི་མ་ཁོང་
ནས་འཆར། །དེ་ཚེ་གཟུང་འཛིན་མུན་པའི་སྨག །སངས་ནས་ཡེ་ཤེས་སྣང་བའི་
འོད། །གསལ་བས་རྒྱལ་བའི་དགོངས་པ་ཉིད། །སྒྲིབ་མེད་མངོན་སུམ་མཐོང་བར་
འགྱུར། །དེ་ལྟར་ན་ཡང་གློ་བུར་གྱི། །དྲི་མ་བསལ་ལ་མ་འབད་ན། །སྤྲིན་གྱིས་
ཉི་མ་སྒྲིབ་པ་བཞིན། །རང་གནས་ཡེ་ཤེས་མཐོང་མི་འགྱུར། །དེ་ཕྱིར་སྟོང་ཉིད་
གོ་ཡུལ་གྱི། །བུད་གོག་སྡོད་པ་མི་འོས་ཏེ། །བདེན་མེད་སྒྱུ་མ་རྨི་ལམ་བཞིན། །
བསགས་སྦྱོང་ལམ་ལ་འབད་པ་གཅེས། །སྟོང་པ་ཉིད་ལ་ཁ་གཡར་ནས། །རྒྱུ་
འབྲས་ཁྱད་བསད་བྱེད་པ་ནི། །མུ་སྟེགས་ཆད་པ་ལྟ་བ་སྟེ། །ངན་སོང་ལྟུང་བས་
གོལ་ས་ཡིན། །རྒྱུ་འབྲས་ལས་འདས་ཡང་དག་སྟེ། །གནས་ཚུལ་དེ་ཉིད་མངོན་
གྱུར་ཀྱང་། །སྣང་ཚུལ་ལས་འབྲས་བསླུ་མེད་འདི། །ཁྱད་བསད་བྱེད་མཁན་སུ་
ཞིག་ཡོད། །སྔོན་བྱོན་རྒྱུལ་པ་སྲས་བཅས་ཀྱི། །རྣམ་ཐར་དྲི་མ་མེད་པ་བཞིན། །
ལྟ་བ་ཅི་ཙམ་མཐོ་བཞིན་དུ། །ལས་འབྲས་ཞིབ་ཆ་གལ་ཆེའོ། །ལྟ་བ་རྣམ་པར་

དག་པ་དང་། །སྤྱོད་པ་རྣམ་པར་དག་པ་གཉིས། །ཟུང་འབྲེལ་བྱ་ཡི་གཤོག་པ་
བཞིན། །ཐར་ལམ་བགྲོད་ལ་མེད་ཐབས་མེད། །འདི་གཉིས་ཡ་བྲལ་མ་ཤོར་ན། །
སྲིད་ཞིའི་གཡང་ས་བརྒལ་ནས་ནི། །རྣམ་མཁྱེན་ཐར་བ་ནོར་བུའི་གླིང་། །འཕུར་
ལ་དཀའ་ཚེགས་མ་མཆིས་སོ། །འོན་ཀྱང་རང་བདེའི་བསམ་པ་ནི། །བླ་མེད་གོ་
འཕང་ཐོབ་པའི་གེགས། །གཞན་ཕན་དོན་གཉེར་སེམས་བསྐྱེད་དང་། །འབྲལ་
བར་མ་བྱེད་སྙིང་གི་བུ། །གཞན་དོན་འགྲུབ་མིན་རང་སེམས་ལ། །ལྟོས་དང་རང་
འདོད་མེད་གྱུར་ན། །གཞན་དོན་བྱེད་པའི་དུས་ཡིན་པས། །དེ་ཚེ་རང་དོན་དོར་
བ་གཅེས། །སེམས་ཅན་བསམ་སྦྱོར་དམན་ཆེ་བས། །དྲིན་ལན་ལོག་འཇལ་བྱེད་
བྱུང་ན། །རྒྱལ་སྲས་ཕྱག་ན་པདྨ་ཡི། །རྣམ་ཐར་སྙིང་ནས་དྲན་པར་མཛོད། །ཅི་
ནས་ནུས་པ་མེད་པ་ལ། །སྨོན་ལམ་འདེབས་པ་མན་ཆད་ཀྱིས། །བག་ཆགས་
བཟང་པོ་བཞག་པ་ལས། །སེམས་ཅན་བློས་བཏང་མི་རུང་ངོ༌། །མདོར་ན་སྒོ་
གསུམ་བྱ་སྤྱོད་ཀུན། །དངོས་སམ་བརྒྱུད་ནས་གཞན་དོན་ལས། །བསམ་རྒྱུ་གཞན་
མེད་མོས་འདུན་གྱིས། །དྲན་པ་རྟག་ཏུ་མ་བརྗེད་དང་། །བྱང་ཆུབ་བར་དུ་ཚེ་རབས་
ཀུན། །རྒྱལ་སྲས་སྤྱོད་པ་རྒྱ་མཚོ་ལ། །འཇུག་པའི་སྐལ་བཟང་ཐོབ་ནས་ནི། །
འགྲོ་དོན་རླབས་ཆེན་བྱེད་ནུས་སོ། །དེ་ལྟར་གསང་གཏམ་དམ་པ་འདི། །སྙིང་བུ་
ཁྱེད་ལ་བརྩེ་བས་གདམས། །སྐལ་མེད་མི་ལ་རླུང་ཕྱོགས་ཙམ། །མ་སྒྲོགས་སྙིང་
གི་དཀྱིལ་དུ་རྒྱུ། །ཆོས་ཀྱི་བུ་སློབ་ཚུལ་ཁྲིམས་ཀྱིས། །ཆོས་བཞིན་བསྐུལ་བས་
བཞེད་དོན་དུ། །ཆོས་ཀྱི་མིང་གིས་བྲིས་པ་འདིས། །ཆོས་ལྡན་བསམ་པ་འགྲུབ་
གྱུར་ཅིག །དགེའོ།། །།

། མཐའ་བྲལ་རིག་སྟོང་ནམ་མཁའི་དཀྱིལ་འཁོར་ན། །རྒྱལ་ཀུན་འདུས་ཞལ་
བླ་མ་བརྒྱུད་པའི་ཚོགས། །བདག་དང་བདག་ལ་མོས་པའི་སྐལ་ལྡན་བུ། །གདོད་
མའི་གཞི་ཐོག་གྲོལ་བར་བྱིན་གྱིས་རློབས། །ཀྱེ་ཧོ་སྐལ་བཟང་མཐའ་མེད་འཁོར་
བ་ལ། །ངེས་འབྱུང་མི་རྟག་དྲན་པས་མདུན་བསུས་ནས། །སྐྱེས་མཆོག་གོང་མའི་
གདན་ས་རི་ཁྲོད་ཟིན། །དམ་པའི་འཇུག་ངོགས་བྱང་ཆུབ་སེམས་གཉིས་བསྒོམས།།
ཀུན་བརྟགས་འཁོར་བ་མི་རྟག་ངེས་འབྱུང་བཅས། །རྣམ་རྟོག་ཙམ་ཡིན་མི་རྟོག་
དབྱིངས་སུ་ཐོང་། །གཞན་དབང་ཚོགས་བརྒྱད་ལས་ཉོན་ཀུན་གྱི་རྒྱུ། །ངར་འཛིན་
ལྷན་སྐྱེས་ཞེན་ཡུལ་རྨིང་ནས་བརླག །ཕྱི་ནང་གཟུགས་སོགས་ཆོས་ཀྱི་རང་བཞིན་
ནི༑ ༑སྒྱུ་མའི་ཚུལ་ཏེ་དངོས་པོ་མ་མཆིས་པའི། །སྟོང་གཟུགས་སྣང་བ་ཟུང་འཇུག་
དབུ་མ་ལགས། །ཡོངས་གྲུབ་རིག་པ་འཆི་མེད་གཉུག་མར་ཞོག །ཕྱི་ཡི་རྐྱེན་དང་
ནང་དུ་མ་དག་པའི། །ཀུན་གཞིའི་ལས་རླུང་གཡོས་ཀྱང་རང་བབ་ཏུ། །མ་བཅོས་
ལྷུག་པར་བཞག་ན་རང་གྲོལ་དང༌། །ཡེ་གྲོལ་གདོད་མའི་དབྱིངས་སུ་བཙན་ས་
ཟིན། །ཕྱི་ནང་གཟུང་ཡུལ་སྣང་སྟོང་སྒྱུ་མའི་ལྷ། །དེ་ལ་ཞལ་ཕྱག་སྤྲོས་པ་སྤྲུལ་
པའི་ལྷ། །གྲགས་སྟོང་སྒྲ་རྣམས་སྔགས་ཀྱི་རང་བཞིན་ལ། །འཛིན་མེད་ལྷུན་གྲུབ་
དབྱིངས་ནས་རང་ཤར་བལྟ། །སྣང་རིག་སྟོང་གསུམ་བསྐྱེད་རྫོགས་དབྱེར་མེད་
ལ༑ ༑ཉིན་མཚན་ཁ་སྦྱོར་འདྲེས་པའི་རྣལ་འབྱོར་པའི། །རང་སྣང་དག་པ་རབ་
འབྱམས་ཤར་བའི་ཚེ། །འཇིག་རྟེན་ཆོས་ཀྱི་ཉམ་ང་མ་མཆིས་སོ། །ལྷ་དང་བླ་མའི་
ཐུགས་དང་རང་རིག་གསུམ། །རོ་གཅིག་འདྲེས་པའི་འོད་གསལ་ཆེན་པོ་ཡིས། །
ས་ལམ་ཡོན་ཏན་ནང་ནས་རྩལ་རྫོགས་པས། །ཚེ་འདིར་ཀུན་བཟང་ཆོས་སྐུའི་གོ་

འཕང་སྙེགས། །སྐྱེ་དགུའི་མ་མ་གཅིག་པུ་སྙིང་རྗེ་ཡིས། །གཞན་དོན་ཁུར་དུ་བླངས་
པའི་དམ་བཅའ་དང་། །དེ་ཡི་གྲོགས་སུ་ཕྱིན་དྲུག་སྤྱོད་པ་ལ། །གོམས་པའི་རྟེན་
འབྲེལ་ཟབ་མོ་འགོག་མེད་ཅིང་། །རྫོགས་སངས་རྒྱས་ཀྱང་འགྲོ་བ་རྡུལ་སྙེད་ཀྱི།།
གྲངས་བཞིན་སྤྲུལ་པ་སྒྱུ་མའི་རྣམ་པར་འཕྲུལ། །རྒྱལ་སྲས་འཇམ་དཔལ་དཔའ་
བོའི་རྣམ་ཐར་ལ། །སྨོན་པ་མཐའ་གཉིས་བསལ་བའི་ལམ་མཆོག་ཡིན། །ཅེས་པ་
འདི་ཡང་རང་གི་བུ་སློབ་དམ་པ་ཚེ་བློས་བཏང་གི་རྣལ་འབྱོར་པ་ཚུལ་ཁྲིམས་ཞེས་བྱ་བ་ལ་གདམས་ཁུལ་བྱེད་
པ་པོ་བསོད་ཆོས་མིང་ཅན་པས་སོ།། །།
༄༅། །རྡོ་རྗེའི་གསུང་མགུར་དཔའ་བོ་དགྱེས་པའི་
མཆོད་སྤྲིན་བཞུགས་སོ། །
། ཨ་ཧོ། མཁའ་ཁྱབ་མཁའ་ཡི་རྡོ་རྗེ་དབྱིངས་སྣང་གི་དྭངས་མ། །མངོན་བྱུང་
ཡོན་ཏན་རྫོགས་པའི་ཐིག་ཚིམ་གྱིས་བརྒྱན་ལ། །སྤྲོས་བྲལ་འོད་སྣང་ཟླུམ་པོའི་
འཇའ་གུར་གྱི་ཀློང་ན། །སྟོང་གཟུགས་སྒྱུ་མའི་ལྟད་མོ་དབང་ཡུལ་ལ་ཕེབས་ཤོག །
ལྷང་ལྷང་དངགས་ཀྱིས་འབོད་ལ་སྙན་རྒྱུ་ཞིག་མེད་ཀྱང་། །དུང་དུང་སེམས་ཀྱི་
རོལ་མོ་ཉམས་ལྡན་གྱི་དབྱངས་འདིས། །མགྲོན་ཐབས་དཀྱིལ་འཁོར་རྒྱ་མཚོའི་
སྙན་ལམ་གྱི་པདྨོ། །དགྱེས་འཛུམ་ཅི་དགར་བཞེད་པའི་མཆོད་སྤྲིན་ཞིག་འབུལ་
ལོ༑ ༑དབྱིངས་བཞུགས་ཆོས་སྐུ་རྒྱལ་བའི་རང་གདངས་ཀྱི་ཞལ་ལ། །ངོ་མཚར་
དྭངས་མའི་མཚན་དཔེ་མ་འདྲེས་སུ་གསལ་བའི། །མཁྱེན་བརྩེའི་གཟི་འབར་

བཏང་བའི་གོ་ཆ་ལ་རེག་ན། །ཐུན་གསུམ་མུན་པའི་ཚང་ཚིང་དེ་རིང་ནས་ཡལ་
འགྲོ། །དུང་ཆེན་ཁྲག་གིས་བཀང་བའི་ལོངས་སྤྱོད་ལ་རོལ་པའི། །གདོང་གཉེར་
གར་དགུ་རྫོགས་པའི་དཔའ་བོ་དེ་མཇལ་ན། །ཆགས་སྡང་སྲིད་པའི་རུ་ཏྲ་ངོ་ཚ་
ཡིས་སྐྱེངས་ཏེ། །ཆོས་བརྒྱད་ཆོས་སུ་གྲོལ་བའི་མཚང་ཕུག་ཏུ་འགྲོའོ། །སྟོང་ཆེན་
གོ་སྐབས་ཡངས་པ་རྣམ་ཐར་གྱི་དབྱིངས་ནས། །དམར་མདངས་ཌཱ་ཀཱིའི་ཞལ་
ཉམས་སྒེག་བཞད་དུ་ངོམ་ན། །བཅུ་དྲུག་ལང་ཚོ་རྫོགས་པའི་རིག་ཆུང་དེ་སད་
པས། །སྐྱེ་ཤི་འཁོར་བའི་དགའ་མ་དེ་རིང་ནས་མི་འདོད། །བཞེད་དགུའི་འདོད་
ཡོན་ཚོགས་པ་དམ་ཚིག་གི་ལོངས་སྤྱོད། །སྔགས་ཏིང་བྱིན་རླབས་འདུས་པ་ཟག་
མེད་ཀྱི་འཁོར་ལོས། །བདེན་གཉིས་མཉམ་པར་སྤྱོད་པའི་འབྲས་བུ་ལ་རོལ་པས། །
སྲིད་པའི་རླུང་སེམས་སྣང་བ་དབུ་མ་རུ་སྨིན་ནོ། །ཡང་དག་རང་བཞིན་གསལ་བ་
སྣང་སྲིད་ཀྱི་དངོས་པོ། །རྟོག་པའི་དྲ་བར་ཚུད་བཞིན་རང་གཟུགས་ནི་མི་མངོན། །
ནོར་བུ་ཚོན་དང་བྲལ་འདྲའི་རང་གཤིས་ལ་ཕེབས་ཚེ། །སྒྱུ་འཕྲུལ་ལོངས་སྐུའི་
ཞིང་ཁམས་གཉུག་མ་རུ་མཐོང་ངོ་། །གྲོང་དགུ་ཁོར་ཡུག་གོམས་པའི་རྡུལ་ཕྲན་གྱི་
ཕུང་པོ། །འདུ་བྱེད་ཕྱགས་མས་མི་ཆུམ་རང་གཤིས་སུ་བཞག་ལ། །གྲིམ་པོ་གསེར་
གྱི་རྡོ་རྗེའི་གདོས་ཐག་དེ་བཅད་ན། །གནས་མེད་མཁའ་འགྲོའི་རྒྱུ་བ་བག་ཡངས་
སུ་བསྒྱུར་རོ། །འདོད་འབྱུང་བུམ་བཟང་ལས་འོངས་སྨོན་ལམ་གྱི་ས་བོན། །མ་
ཅིག་བདེ་སྟོང་ལྷ་མོའི་ཞི་མངལ་གྱིས་བསྐྱེད་པའི། །རྩལ་ཕྲུག་ནར་དུ་སོན་པའི་
གཞོན་ཆུང་གི་སྟོབས་འདིས། །ངན་གཡོ་མཁོས་ཆུང་རྒད་པོའི་ཕྲུ་མ་དེ་གཞོམ་
གཏང་། །རིང་མིན་ཛ་ལན་དྷ་རའི་འདུ་ཁང་ལ་རོལ་བའི། །ཤུགས་འཆང་སྒེག་

མོའི་ལང་ཚོ་འོད་དཀར་ལ་འགྲན་དུས། །དམར་མདངས་མཆུ་སྒྲོས་གཡོ་བའི་
འཛུམ་མུལ་གྱིས་འབོད་ན། །རོ་བདེ་སྙིང་གི་ལོངས་སྤྱོད་གཞན་ཚོལ་ཞིག་མ་
དགོས། །རེག་བདེ་ཧ་ལ་པདྨའི་ཟོལ་སྦྱོར་ལ་འཁྱེན་ནས། །གཞོམ་མེད་རྡོ་རྗེའི་
ལོངས་སྤྱོད་ངོ་མགྲོན་ལ་བཏང་སྟེ། །དྲན་མེད་ཧང་པོ་ཡུར་ལ་དྲོད་མལ་གྱིས་འཚོ་
བའི། །མེས་པོ་ཚངས་ཆེན་དཀར་པོའི་གདུང་འཛིན་དེ་སུ་ཡིན། །རང་སྣང་ཚོགས་
བརྒྱད་སྤུངས་པ་དུར་ཆེན་གྱི་རྔམ་ཁང་། །འཁྲུལ་བཏགས་ལྷ་འདྲེའི་ཚོགས་ལ་
སྟོན་མོ་ཞིག་འགྱེད་ན། །བརྟུལ་ཞུགས་གཅོད་རྒན་རྒྱུ་བོའི་གད་རྒྱངས་ཀྱི་དབྱངས་
འདིས། །རོ་ཟན་དུར་བྱའི་སྙིང་ལ་སིམ་གདུང་ཞིག་སྐྱེད་དོ། །རང་བྱུང་དཔེ་བྱད་
ལྷ་ཆོས་ཆང་ཐོད་དེ་ཕུལ་ནས། ཟུར་མིག་ཟླ་ཚེས་དཀར་པོའི་བརྡ་ལེན་ཞིག་ཡོད་
ན༑ ༑རང་འདོད་སྣལ་མ་སེར་པོའི་ཁ་ཚར་ལ་བཅད་ནས། །དགའ་བའི་རྣམ་
འགྱུར་ངོམ་ལ་སྐྱེས་བཟང་ཞིག་སྦྱིན་གཏང་། །སྟོང་ཆེན་བློ་ལས་འདས་པ་འོད་
གསལ་གྱི་མཁའ་དབྱིངས། །བགྲོད་འདོད་སེམས་ལ་ཡོད་མོད་ལུས་རྩལ་ནི་མ་
རྫོགས། །གདུང་ཡུས་ཡིད་ལ་བརྣག་པའི་སྣང་ཚོད་དེ་བསྒྱུར་ནས། །སྙོམས་འཇུག་
སྒོ་ངའི་མལ་དུ་འཐིམ་མེ་རེ་ཉལ་ལོ། །དགེ་བཅུའི་ཁྲིམས་ཀྱིས་འཕང་པའི་ལྷ་
ཡུལ་གྱི་འདུན་མ། །འགོག་བདེན་སྲིད་པའི་རྒྱུན་བཅད་ཉན་རང་ལ་མེད་ཀྱང་། །
འཇིགས་མཛད་འཁོར་བ་སྤངས་པ་བྱང་ཆེན་གྱི་ལམ་འགག །རོ་གཅིག་མྱུར་ལམ་
ཟབ་མོའི་རྣལ་འབྱོར་ལ་སྤྱོད་དོ། །སྤང་ལེན་ཀུན་དཀྲིས་མེད་པ་ཁྱི་ཕག་གི་བརྟུལ་
ཞུགས། །ཚུར་མཐོང་བྱིས་པའི་ཁམས་ལ་སྦས་ཚུལ་དུ་སོང་མོད། །སྒྲོ་སྐུར་རྡོ་རྗེའི་
ཆོས་ལ་འཇུག་ངོགས་ཤིག་མེད་དེ། །རྟེན་འབྲེལ་གཤིས་ལ་འགྲིག་པའི་བརྡ་

མཚོན་དེ་སུས་ཤེས། །ནང་ཆིངས་གསེར་ལས་བྱས་པའི་སྡོམ་ཐག་ཅིག་མེད་ན།།
རྟེན་དུ་ཤོར་ན། །འཛེམ་མེད་ངོ་ཚ་རལ་བའི་གཅེར་རྒྱུག་ལ་སྤྲོ་འོང་། །ན་གཞོན་
ལང་ཚོ་རྫོགས་པའི་ཡན་ལག་ཅིག་ཡོད་ཀྱང་། །བསིལ་བྱེད་ཁྲུས་ལ་ཞུགས་པའི་
དག་པ་ཞིག་མེད་ན། །སྤྲིན་བྲལ་ཉི་ཟེར་ཕོག་པའི་གེ་སར་གྱི་བཞིན་ལ། །ཕོ་ཚོད་
མཐོ་རློམ་བྱེད་པས་ནམ་འདོད་དུ་མ་རེག །དམར་སེར་འཆར་ཀའི་ཟེར་མདངས་
སྙིང་ཁ་རུ་ཕེབས་ཚེ། །གསང་གསུམ་རྡོ་རྗེའི་སྦུབས་ཀྱི་བཀའ་རྒྱ་དེ་གྲོལ་ན། །
འགྲོ་མགྱོགས་ལས་ཀྱི་ཕོ་ཉ་དམ་འོག་ཏུ་ཁུག་པའི། །ནང་ལུགས་རྡོ་རྗེའི་ཐ་ཚིག་
ཡེ་གདངས་ལ་གཏད་དོ། །ཉམས་བག་སྣང་ཡུར་སྟུག་པོའི་གཟིམ་ལམ་ལས་ལྡང་
ཚེ༑ ༑བརྩེ་ཆེན་མ་ཅིག་རྒྱལ་མོའི་ལུང་བསྟན་དེ་དྲན་ནས། །དཔའ་བོ་སྒྱུ་མ་རྡོ་
གཏང་། །ཚོགས་ལེན་མཁའ་འགྲོ་འདུས་པའི་དགའ་སྟོན་ལ་འགྲོ་ན། །མཛེས་
རྒྱན་ནོར་བུ་དཀར་པོའི་དོ་ཤལ་ཞིག་ཡོད་དགོས། །འཛུམ་དྲུག་སྟག་ཤམ་སྤྲོས་
པའི་དཔའ་བོ་རང་ཡིན་སྙམ། །གླགས་ཅོར་མུན་པའི་ཁྲེལ་ལྟས་ཝ་བརྟུལ་དེས་མི་
འོང་། །འོད་གསལ་ཐོད་རྒལ་ཆེན་པོས་གདོས་བཅས་ཀྱི་ཕུང་པོ། །འཕོ་ཆེན་འོད་
སྐུར་སྨིན་པ་ཨོ་རྒྱན་གྱི་ཚོགས་ཁང་། །སྒོམ་མེད་ངེས་བཟུང་བྲལ་ལ་གདེང་གོམས་
ཤིག་བྱུང་ན། །གནས་ཡུལ་བསྐལ་དོན་མེད་དོ་དམ་ལྡན་གྱི་ལྷ་གྲོགས། །འཕུར་
འགྲོའི་སྒྲུབ་བརྒྱུད་དར་བ་མཁའ་སྤྱོད་ཀྱི་གནས་ཡུལ། །ཟང་ཐལ་བརྒྱུད་ལྡན་བླ་
མའི་རྣམ་ཐར་ལ་སོམས་དང་། །གཉུག་མ་རྡོ་རྗེའི་ལུས་ཀྱི་སྒྲུབ་གསང་འདི་ཤེས་

ན༑ ༑ཚེ་གཅིག་ཀ་དག་སྙེགས་ལ་དཀའ་བ་རང་མི་འདུག །མཚོ་སྐྱེས་རྒྱལ་བའི་
དགོངས་གསང་ལས་འཕྲོ་ལ་འོང་བ། །སངས་རྒྱས་མི་གཟུགས་སྣང་བ་དྲིན་ཆེན་
གྱི་བླ་མས། །གོལ་མེད་བཤུལ་ལམ་ཡངས་པོའི་སྣ་ཐག་ཏུ་བསྐུལ་ཡང་། །གཡེལ་
བག་བྱིས་པའི་ཟོལ་དང་ད་དུང་ནི་འདྲེས་སོ། །བདེན་ཞེན་རོ་རྒན་བསྲེག་པའི་དུར་
རྩལ་མཁའ་ལ་ཆགས་པའི་སྒྱུ་མ་དེ་མཐོང་ན། །བཞད་གད་སྙིང་ནས་སློང་པའི་ངོ་
མཚར་ཞིག་ཡོད་དོ། །འཇིགས་རུང་གཡང་ས་བྲལ་བ་བདེ་ཆེན་གྱི་ཐང་ལ། །རྩོལ་
ཟིལ་མངར་ལ་སྤྱོད་དེ། །བཏགས་ཟད་མཁའ་ཀློང་ཉུལ་བའི་ཆོས་སྤྱོད་འདི་སྐྱིད་
དོ༑ ༑འཕུལ་བྱེད་འཁོར་ལོས་དྲངས་པའི་བསིལ་སྦྱིན་གྱི་དབང་པོས། །གདུང་
སེལ་བདུད་རྩིའི་ཐིགས་པ་ལག་མཐིལ་དུ་སྐྱིལ་ན། །མྱུར་མགྱོགས་སྤྲིན་དཀར་
བརྒྱད་རྒྱུ་འགྲུལ་བྲལ་བ་བས་མཐའ་ཡི་ནགས་ཚལ། །དྲན་རིག་ཆུ་རྒྱུན་བཏུང་བའི་
ཆོག་ཤེས་ལ་རོལ་ཞིང་། །བསམ་གཏན་གཉུག་མའི་བྲག་སྐྱིབས་གནས་མལ་དུ་
ངན་བྱིས་པའི་ཁྲོད་དུ་ཡི་མུག་གི་བྲོ་ར། །སྐྱོ་ཤས་གདུང་གླུ་གཡོ་བའི་གར་སྟབས་
ཤིག་དྲན་ཏེ། །ངེས་མེད་རི་དྭགས་འགྲོགས་པའི་གཅིག་སྤྱོད་ཅིག་བསམས་ན། །
རྒྱལ་སྲས་པད་དཀར་འཆང་བའི་རྣམ་ཐར་དེ་དྲན་ཤོག །སྐྱོན་དབང་དག་པས་
མཐོང་ཚུལ་མྱོང་བ་ལ་ཕེབས་ན། །མགྲིན་སྡུག་རྨ་བྱ་གཞོན་ནུའི་ལོངས་སྤྱོད་ལ་

ལྟོས་དང་། །ངང་པས་པད་མཚོར་འགྲིམ་ལྟར་བྲོས་དོགས་ཤིག་མེད་དེ། །མངོན་
སུམ་འཕགས་པའི་ལམ་གྱི་དགའ་སྟོན་ལ་རེག་ཤོག །ཀུནྡའི་དགའ་ཚལ་ལྗོངས་
སུ་ཡུན་རིང་དུ་འདུས་པའི། །ཆགས་མེད་ཚོགས་དྲུག་ཐུལ་བ་ཉམས་ལྡན་གྱི་དཔའ་
བོ༑ ༑དག་གཙང་དྲི་བསུང་རྒྱས་པའི་རོ་མངར་གྱིས་མྱོས་ནས། །སྙན་འཇེབས་
མགྲིན་གླུ་སྒྲོགས་བཞིན་མཁའ་སྤྱོད་དུ་བགྲོད་ཤོག །བརྩེ་སེམས་དགའ་བའི་བདུད་
རྩི་རྡུབས་ཆེན་ཞིག་བཏུང་བས། །ཆུ་མེད་ཞི་བའི་སྐམ་སར་སྐོམ་ཚད་ཀྱིས་མི་
གདུང༌། །སྨོན་ལམ་འདབ་ཕྲན་རྒྱས་པའི་གདུགས་དཀར་ཞིག་ཡོད་དེ། །ཉམ་
ཐག་དབུགས་ཆེན་འབྱིན་པའི་ངལ་སྟེགས་ལ་འགོད་ཤོག །ཅེས་རྡོ་རྗེའི་གསང་མགུར་
འདི་ཁང་རྣལ་འབྱོར་རིག་པ་འཛིན་པ་བྱ་བཏང་ཆོས་ཀྱི་མིང་པས་དཔལ་སྤུངས་རི་ཁྲོད་ནས་གང་ཤར་ཐོལ་
བྱུང་དུ་བྲིས་པ་དགེའོ། །མངྒ་ལཾ།། ། དང་ལ་
། ཉམས་གླུ་དཔའ་བོའི་མགྲིན་རྔ་བཞུགས། །ཨ་ཧོ། ཆོས་དབྱིངས་ཏིལ་གྱི་
གང་བཞིན་སྐུ་གསུམ་གྱི་ལྷ་ཚོགས། །གཟིགས་མོས་འགྲོ་ལ་བརྩེ་བས་ཐུགས་རྗེ་
ཡི་ངང་ནས། །པད་ཟླ་མཆོད་སྤྲིན་བརྩེགས་པའི་ཞབས་གདན་ལ་ཕེབས་ཏེ། །
དགྱེས་པའི་ཞལ་འཛུམ་དྭངས་མའི་འོད་སྣང་ཞིག་སྩོལ་དང་། །རྟོག་མེད་སེམས་
ལ་མེད་ཀྱང་རྡོ་རྗེ་ཡི་གླུ་ཆུང་
། །རྩོལ་མེད་ཐོལ་གྱིས་ཤར་བ་སྙན་འགྱུར་གྱི་རོལ་
མོ་༑ ༑ཟོལ་མེད་རྣལ་འབྱོར་དགྱེས་པའི་མཆོད་སྤྲིན་དུ་བསམས་ནས། །དོན་མེད་
བབ་ཅོལ་མ་ཡིན་རྣམ་དཀར་ཞིག་འབུལ་ལོ། །ལྔ་ལྡན་ཕུན་སུམ་ཚོགས་པ་རིག་
འཛིན་གྱི་ཚོགས་གྲལ། །དམ་ལྡན་དམ་ཚིག་གཙང་བའི་ཀུན་སྤྱོད་ཀྱི་ཚུལ་ལ། །
ཉམས་ཆགས་འཁྲུལ་བས་མ་བསླད་དག་ཚངས་ཀྱི་གཉེན་པོ། །གྲུབ་གཉིས་ཆུ་

བོའི་རྒྱུན་ལ་ད་ལྟ་རང་འབད་དོ། །བདེན་མེད་རང་སེམས་བསླུ་བ་འཁོར་བ་ཡི་
གྲོང་ཁྱེར། །བདེ་ཆེན་སྒྱུ་མའི་དཀྱིལ་འཁོར་ལྷ་སྔགས་སུ་བལྟས་པས། །ཅིར་སྣང་
དག་པའི་ལྟད་མོ་དབང་ཡུལ་ལ་ཕེབས་ཏེ། །ཐབས་ཆེན་ལམ་ལྔའི་ཡོན་ཏན་རང་
མལ་ནས་རྫོགས་སོ། །ངལ་དུབ་སེམས་ཀྱིས་བཅོས་པ་ཀུན་བརྟགས་ཀྱི་བསྐྱེད་
རིམ། །དངོས་འཛིན་ལམ་གྱི་འཆིང་བ་རྟེན་འབྲེལ་དུ་ཤེས་ནས། །ཡོངས་གྲུབ་
བསྒོམས་པའི། །བརྡའ་རྟགས་གཟུགས་སུ་ཤར་བ་སྤྲུལ་བ་ཡི་དཀྱིལ་འཁོར། །
སྒྲུབ་པའི་མཆོད་ཚོགས་ཟབ་མོའི་བསོད་ནམས་ཀྱི་དཔལ་ལས། །ཟག་མེད་ཆོས་
གསུམ་གྱི་བླ་མ། །གྲུབ་བརྒྱའི་འདོད་དགུའི་འབྱུང་གནས་ཡི་དམ་གྱི་ལྷ་ཚོགས། །
དམ་ལྡན་ལུས་ལ་འགོ་བ་བཀའ་ཉན་གྱི་དཔའ་བོ། །བསྙེན་པའི་གྲུབ་རྟགས་མ་
འབབ་སྟེགས། །ཉམས་སེལ་ལོག་པས་མ་དཀྲུགས་ཤེས་རབ་ཀྱི་མདངས་ལས། །
ཁུག་པའི་ངོ་མཚར་ཞིག་སྩོལ་ཤོག །སྙན་བརྒྱུད་ཚད་མ་བཞི་ལྡན་གསང་ཆེན་གྱི་
ལམ་ནས་ཟུང་འཇུག་གི་སྒྱུ་ལུས། །འཕོ་མེད་ཚེ་འདིར་གྲུབ་པའི་རེ་སྨོན་ཞིག་ཡོད་
དོ༑ ༑གནས་གསུམ་མཁའ་འགྲོ་མཉེས་པའི་ཚོགས་འཁོར་གྱི་དགའ་སྟོན། །ཕྱག་

རྒྱ་གར་གྱི་རོལ་བ་སེམས་ཉིད་ཀྱིས་རྒྱས་འདེབས། །ནང་གི་དམ་ཅན་འདུ་བ་རླུང་
སེམས་ཀྱི་ཚོགས་པ། །སྒྲ་གཅན་ལྟོ་བར་ཞུགས་པའི་ཉམས་སྣང་ལ་སྤྱོད་དོ། །གྲུབ་
པའི་ས་མཐོར་གཤེགས་པ་འཕགས་ཆེན་གྱི་དགོངས་གསང་། །སངས་རྒྱས་མི་
གཟུགས་ཤར་བ་བླ་མ་ཡི་དྲིན་ལས། །འབད་མེད་གཉུག་མར་སྐྱོང་བའི་ཐབས་
བཟང་ཞིག་ཡོད་དེ། །ཚུར་མཐོང་སྐྱེ་བོའི་རྣམ་ཐར་དེ་རིང་ནས་མི་འདོད། །གང་
ཤར་ལྷ་ཡི་ཕྱག་རྒྱ་སེམས་ཉིད་ཀྱི་རྒྱན་ལ། །སྣང་ཆ་དབྱིངས་ཀྱི་བརྡའ་ཡིག་དྲིས་
ལན་དུ་བྱུང་ཚེ། །རྩིས་མེད་རང་གཤིས་བཏང་བའི་སྙོམས་འཇུག་ལ་ཡུར་བས། །
སྤྲོས་བྲལ་དབུ་མའི་དོན་ཐོག་བབ་ཅོལ་དུ་སྙེགས་སོ། །དུང་དུང་ཡིད་ལ་བཅག་
པའི་མོས་གུས་ཀྱི་ལམ་སྣང་། །ཐེག་རྩེའི་འཇུག་སྒོ་ཡངས་པོ་དམ་མེད་ལ་རིང་
ཡང་། །ལས་སྨོན་རྟེན་འབྲེལ་འཛོམས་པའི་ཐར་ལམ་དང་འཕྲད་ན། །བློ་ལྟོས་
གཞན་ན་མེད་དོ་སྐལ་བ་རེ་བཟང་ངོ་། །མི་ཚེ་སངས་རྒྱས་འགྲུབ་པའི་ཉེ་ལམ་གྱི་
དགའ་བྲོད། །སྐུ་སྐལ་ཆོས་ལ་འཆོལ་བ་ཚུར་མཐོང་གི་གྲོགས་པོ། །བརྟུལ་ཞུགས་
ཉམས་སུ་ཁེལ་བ་ད་དུང་ནི་མེད་ཀྱང་། །ལས་འཕྲོའི་རྟེན་འབྲེལ་འགྲིགས་པའི་ཆ་
ལུགས་འདི་སྐྱིད་དོ། །ང་ཅག་ཆོས་ལ་སེམས་པའི་ངལ་སྟེགས་ལ་གནས་ཀྱང་། །
སྙིགས་དུས་མ་རྒན་འགྲོ་བའི་ངན་སྤྱོད་ལ་དཔགས་ན། །བཟོད་མེད་སྙིང་ཁམས་
འཁྲུགས་པའི་གདུང་བ་ལས་མེད་དེ། །ཅི་བྱེད་ཚོགས་སུ་འགྲོ་ལས་གཞན་ཕན་
ཞིག་འགྲུབ་ཤོག །སྐལ་ལྡན་མཆེད་འཁོར་ཚོགས་པའི་ཟབ་ལམ་གྱི་འདུ་བ། །
ཤུགས་འབྱུང་སྙིང་རྗེའི་ངང་ནས་ལས་ཚོགས་ཀྱི་འཁོར་ལོ། །བརྒྱ་ཕྲག་སྨོན་ལམ་
བཟང་པོའི་རྗེས་འབྲེལ་ལ་བརྩོན་པ། །ཐེག་ཆེན་གཞན་དོན་འཛུགས་པའི་འབབ་

སྟེགས་སུ་འགྲོའོ། །རང་འདོད་དུག་ཆུས་མྱོས་པའི་སྙིང་སྟོབས་དེས་སུན་ནས། །
སྙིང་རྗེའི་མིག་ཡངས་རྩེད་མོས་འགྲོ་ཁམས་ལ་ཕྱོགས་ཏེ། །དུག་ལྔ་འཁོར་བའི་
རང་མཚང་ལག་ལེན་དུ་བསྒྱུར་ཡང་། །ཤེས་རབ་གོ་ཆ་སྲ་བས་སྨ་ཕབ་ནི་མེད་དོ། །
མཁའ་སྤྱོད་མངོན་པར་དགའ་བ་རིག་འཛིན་གྱི་ཞིང་ཁམས། །དག་སྣང་རང་སེམས་
སྐྱོང་བ་ཚོགས་གཉིས་ཀྱི་མཐིལ་ལོ། །འབྲལ་མེད་གཏན་ཚུགས་ཟིན་པས་རེ་
འདུན་སྒོ་ལྔའི་གཡེལ་བ་བསམ་གཏན་ལ་མེད་ཀྱང་། །བག་ཆགས་ཨ་འཐས་
འཇིག་པའི་ཐབས་མཁས་དང་བྲལ་བས། །གཟུང་འཛིན་རྩོལ་མེད་གྲོལ་བ་ཁྲེགས་
ཆོད་ཀྱི་ལམ་ནས། །གནས་ལུགས་ཁོང་ནས་འཆར་བའི་རྣལ་འབྱོར་ལ་སྐྱེལ་ལོ། །
སྒྲིབ་བྲལ་ཆོས་སྐུའི་མངོན་བྱང་རྟོག་ཡུལ་ན་མེད་ཀྱང་། །མཆོག་གཟིགས་རྒྱལ་
བ་གོང་མའི་མན་ངག་ལ་མཛའ་ན། །རྫུན་རིས་འཁོར་བའི་སྙིང་ལ་ཡིད་རྟོན་ནི་
མེད་དེ། །གཏད་མེད་བློ་རྒྱུ་རལ་བའི་རང་གནས་ལ་སླེབས་སོ། །ཐེག་དགུའི་ལམ་
སྲོལ་མང་པོའི་ཡོན་ཏན་དེ་མཐོང་ནས། །མཚར་འདོད་ཡིད་ལ་ཤར་ཡང་ལག་ལེན་
ནི་མི་ཁེལ། །ད་ཙམ་འཆི་བ་སླེབ་ཉེ་ཡུན་རིང་ནི་མི་ཁོམ། །བྲེལ་བྲེལ་སེམས་ལ་
སྨན་པའི་གདམས་ངག་ཅིག་འདོད་དོ། །འཁོར་བའི་སྐྱེ་ཚུལ་བཟང་ཡང་སྡུག་
བསྔལ་གྱི་ཁ་སྣོན། །རང་རྒྱུད་སྐྱོན་གྱིས་དབེན་ཙམ་བླ་མེད་ཀྱི་གོལ་ས། །བརྗེད་
མེད་རྡོ་རྗེའི་དམ་རྒྱ་སྙིང་མཐིལ་དུ་བཅིངས་ནས། །སྲིད་ཞིའི་ཁ་ལོ་ཡངས་པོའི་
འཇུག་ངོགས་ཤིག་སེམས་སོ། །ཡེ་ཤེས་གཏུམ་ཆེན་ཁྲོས་པ་གཟུ་ལུམ་གྱི་ཁྲོ་བོ། །
གདུག་པའི་ཀུན་སྤྱོད་རྩུབ་མོའི་དྲག་ཤུལ་གྱི་རྡོ་རྗེས། །ང་བདག་རཱུ་ཏྲ་བཏུལ་བའི་

དོན་སྙིང་དེ་སྟོན་དང་། །གཉིས་མེད་གར་ཆང་དྭངས་མའི་གཏང་རག་ཅིག་འབུལ་
ལོ། །བཀའ་གསང་སྔགས་ཀྱི་སྲུང་མ་ཡེ་ཤེས་ཀྱི་སྤུན་ཅན། །བསྟན་དགྲ་མངོན་
རྒྱུག་རྩོམ་ཚེ་སྙོམ་ལས་ནི་མི་འོས། །ལྷང་ལྷང་རྔ་སྐད་ལྡིར་བའི་སྙན་གསན་ལ་
དགོངས་ནས། །རབ་འབྱམས་ཕྲིན་ལས་སྒྲུབ་པའི་སྡོང་གྲོགས་ལ་ཕེབས་ཤོག །
བཀའ་སྡོད་ཁོར་ཡུག་སྐྱོང་བ་མྱུར་མཛད་ཀྱི་མ་མོ། །དཔལ་ཆེན་ཕ་འབབ་ལེན་
པའི་མངའ་ཐང་ཞིག་ཡོད་ན། །བསྒྲུབ་བྱའི་དམ་ཚིག་ཐེག་ཚེ་དྲོད་ཚད་ལ་ཉུལ་
ཞིང༌། །ནང་གི་ས་ལམ་འདེགས་པའི་ཐེམ་སྐས་དེ་ཚུགས་ཤོག །བསླུ་མེད་རྩ་
གསུམ་རྒྱལ་བའི་མཐུན་གྲོགས་ཀྱིས་མི་གཏོང༌། །རིམ་གཉིས་རྟེན་འབྲེལ་ཟབ་
མོ་མྱོང་ཐོག་ལ་གོམས་ཏེ། །ཞེན་མེད་ཉམས་རྩལ་རྒྱས་པའི་གཤོག་ཡངས་ལ་
བརྟེན་ནས། །བྱ་ཚོགས་འཕུར་འགྲོས་བཞིན་དུ་མཁའ་སྤྱོད་ལ་འགྲོའོ། །རྟོག་
མེད་དབྱིངས་སུ་གཟིམ་ཞིང་རྡུལ་བྲལ་གྱི་སྟོང་གཟུགས། །མཚན་དཔེ་འཇའ་ལྟར་
རྟགས་ལ་དགོངས་ནས། །ང་ཅག་ཇི་ལྟར་སྨོན་པའི་མཐུན་འགྱུར་རེ་གནང་ཤོག །
ཅེས་པའི་ཉམས་གླུ་དཔའ་བོའི་མགྲིན་རྔ་འདིའང་ཐེག་པའི་ཡང་རྩེར་མོས་པའི་རྣལ་འབྱོར་པ་ཆོས་དབྱིངས་

༄༅། །ཚོགས་གླུ་ཉམས་རྟོགས་ཀྱི་གྲོས་འདེབས་བཞུགས་སོ། །
༈ ཨེ་མ་ཧོ། དག་ཆེན་ཆོས་སྐུའི་དབྱིངས་ནས་ཡེ་ཤེས་ཀྱི་རྣམ་རོལ། །རྩ་གསུམ་
རྒྱལ་བ་ཀུན་དང་གནས་གསུམ་གྱི་མཁའ་འགྲོ། །རྣལ་འབྱོར་ལོངས་སྤྱོད་འདུས་
པའི་ཚོགས་འཁོར་གྱི་གནས་འདིར། །ཐུགས་དམ་ཐུགས་རྗེའི་ངང་ནས་བྱོན་
བཞུགས་ཤིག་ཞུའོ། རྨ་བྱའི་མགྲིན་འགྱུར་སྙན་ཡང་སྙིང་པོ་ནི་མེད་ལ། །སྙིང་
གི་ཆུ་སྐྱེས་བཞད་པའི་དོན་དམ་གྱི་ཟིལ་མངར། །དགྱེས་ལྡན་ལྷ་མིའི་འདུ་བ་ངོ་
མཚར་ལ་གཡེང་བའི། །ཉམས་རྟོགས་འདོད་དགུར་བསྒྱུར་བའི་མཆོད་སྤྲིན་འདི་
འབུལ་ལོ། །ཟབ་དོན་གསང་ལམ་སྟོན་པའི་རྡོ་རྗེ་ཡི་གླུ་ཆུང་། །ཚོམ་བུ་རིག་འཛིན་
འདུས་པའི་ཚོགས་གྲལ་དུ་བླངས་ན། །སྲིད་གསུམ་སྒྱུ་མའི་མཁན་པོ་ཀུན་རྟོག་
གི་བཟོ་རྒྱུས། །ཡུན་རིང་བྱིས་པ་རྨོངས་པའི་ཉམ་ཐག་ལས་སད་དོ། །འཁོར་
འདས་མཉམ་ཉིད་བརྡལ་བ་དབྱིངས་རིག་གི་རྣལ་འབྱོར། །སྐྱེ་མེད་གཏན་ཚིགས་
བགྲང་བའི་ཉིན་མཚན་གྱི་སྣང་བ། །གྲོལ་ལམ་ཆོས་སྐུ་ཉིད་ལས་དོན་གཞན་ནི་
མེད་ལ། །དེ་ཚེ་གཉིས་འཛིན་དྲྭ་བ་གཤིས་ཐོག་ཏུ་ཆོད་དོ། །སྟོང་ཆེན་མཁའ་
དབྱིངས་ཀློང་ན་རྣམ་རྟོག་གི་སྤྲིན་ཚོགས། །ངལ་བསོ་བསམ་གཏན་ངང་ནས་རང་
དྭངས་ལ་སོང་ན། །ཡེ་ཤེས་གཏིང་དྲོད་འཆར་བ་ཉི་གསལ་གྱི་མདངས་ལ། །རྟོག་
མེད་བདེ་བར་ཡུར་བའི་སྤྱོད་ལམ་ཞིག་ཡོད་དོ། །ཆུ་ཟླའི་རོལ་གར་རྩེ་བའི་སྣང་

ཚོད་ལ་ལྟོས་དང་། །སྟོང་གཟུགས་ཡེ་ཤེས་འཆར་བའི་སྣང་ཉམས་ཀྱི་ཡུལ་ལ། །
རྣམ་འགྱུར་ཇི་ལྟར་སྣང་ཡང་ངོས་བཟུང་ནི་མེད་དེ། །རྨོངས་པའི་འཁྲུལ་འཁོར་
འཇིག་པའི་དཔེ་དོན་ལ་སོམས་ཤིག །གཉུག་སེམས་དོན་གྱི་འོད་གསལ་ཐེག་
ཆེན་གྱི་འགོག་བདེན། །ཆོས་སྐུ་ཞི་བའི་གྲོང་ལ་སྒོ་འཕར་ནི་མེད་ལ། །ཆོས་རྣམས་
ཀུན་གྱི་འབབ་སྟེགས་གཅིག་པུ་རང་ཡིན་ཀྱང་། །སོ་སོ་ཐ་དད་གོལ་བས་འཇུག་
ཡུལ་ནི་མང་ངོ༌། །དབང་ཡུལ་ཚོགས་དྲུག་སྣང་བ་ཤར་གྲོལ་དུ་ཤེས་ནས། །སྤང་
ལེན་ཀུན་དཀྲིས་བྲལ་བ་སྒྱུ་མ་ཡི་ལྟད་མོ། །འཁྲུལ་སྣང་ལམ་སྟེགས་ཤར་བ་
བསྐྱེད་རྫོགས་ཀྱི་སྔོན་འགྲོ། །རབ་འབྱམས་བདེན་སྟོང་གོམས་པའི་རྣལ་འབྱོར་
དེ་སྐྱིད་དོ། །འབིགས་བྱེད་དུད་འགྲོའི་སྤྱོད་པ་གཤིས་ངན་གྱི་རང་མཚང་། །འཁྲུལ་
སེམས་སྨྱོན་པའི་ཚུལ་དེ་ཞི་དུལ་ལ་བཏང་ན། །ཅི་སྣང་དག་པར་ལྟ་བའི་འདུ་ཤེས་
ཞིག་མེད་ན། །བདེ་ཆེན་ཚོགས་ལ་རོལ་བའི་བརྟུལ་ཞུགས་དེ་སྨད་དོ། །རྡོ་རྗེ་
གསུམ་ལས་སྐྱེས་པའི་ཡེ་ཤེས་ཀྱི་དྭངས་མས། །ལྔ་ལྡན་ལོངས་སྤྱོད་དག་པ་ཟག་
མེད་ཀྱི་གྲུབ་རྫས། །བདེ་སྟོང་ཡུམ་གྱིས་སྦར་བའི་མེ་མཆོད་ལ་དགྱེས་པའི། །
ལྷན་སྐྱེས་རྒྱལ་ཀུན་མཉེས་པའི་ཚོགས་གཉིས་ལ་སྤྱོད་དོ། །གདོད་ནས་ལྷུན་གྱིས་
གྲུབ་པའི་གདན་གསུམ་གྱི་ལྷ་དང་། །སྐུ་གསུམ་དག་པའི་ཞིང་ཁམས་གཉིས་མེད་
དུ་བསྒྲུབ་ན། །དག་རྫོགས་སྨིན་གསུམ་ཚང་བ་བསྐྱེད་རྫོགས་ཀྱི་མཐར་ཐུག །སྐལ་
ལྡན་ཚེ་འདིར་གྲོལ་བ་གསང་སྔགས་ཀྱི་ཁྱད་ཆོས། །སེམས་ཉིད་བདེར་གཤེགས་
སྙིང་པོ་མཆོག་གསུམ་གྱི་འབྱུང་ཁུངས། །མེད་སྣང་འཁོར་བའི་དྲི་མ་གནས་ལུགས་
ན་མེད་པས། །གསང་ཆེན་ཐབས་ལ་མཁས་པས་རྩོལ་མེད་དུ་སྦྱངས་ན། །མི་སློབ་

སྐུ་བཞིའི་གོ་འཕང་རང་མལ་ནས་རྙེད་དོ། །དམ་ཚིག་སྲོག་ལྟར་གཅེས་ཤིང་མོས་
གུས་ཀྱི་གདུང་བ། །རྣམ་དཀར་སྙིང་རྗེས་དྲངས་ཏེ་འགྲོ་ཁམས་ལ་བསྔོ་ན། །ཐེག་
ཆེན་ལམ་གནད་མ་ལུས་གཅིག་ཆར་དུ་འདུས་པས། །འཁྲུལ་མེད་ལམ་བཟང་
རྙེད་པའི་སྐལ་བ་རེ་བཟང་ངོ་། །དམ་ལྡན་རྣལ་འབྱོར་འདུས་པའི་དཀྱིལ་འཁོར་
གྱི་གྲལ་དུ། །དམ་མེད་འདུ་བར་དབང་བའི་སྐལ་པ་ཞིག་མེད་ཀྱང་། །ཝ་ཡི་བརྟུལ་
ཞུགས་ཅན་དེ་རྐུ་ཐབས་སུ་འོངས་ན། །བསྐད་དོ་སྙིང་རྗེའི་ངང་ནས་སྤྱན་ཆབ་རེ་
ཕུལ་ལོ། །ཉོན་མོངས་འཁོར་བའི་གྲོང་ཁྱེར་ཡི་མུག་གི་སྐྱོ་ར། །ད་ལྟར་དག་པ་
རྒྱས་འདེབས་རྗེས་དཔག་ལས་མེད་ཀྱང་། །ནམ་ཞིག་ཚོམ་བུར་གྲོལ་བའི་རྟེན་
འབྲེལ་གྱི་ཐོག་མ། །འདི་ལ་དངོས་གྲུབ་ཐོབ་སྐལ་ལྷུན་གྲུབ་རེ་སྩོལ་ཤོག །ཅེས་
པའང་སྔགས་རྒན་བསོད་ནམས་ཆོས་འགྲུབ་ཀྱིས་ཀུན་རྟོག་ལས་ཤར་བ་ལྟར་བྲིས་པ་དགེའོ།། །།
། བླ་མ་ལ་ཕྱག་འཚལ་ལོ། །སྣང་སྲིད་ཀྱི་ཆོས་ཐམས་ཅད་རྩ་བ་སེམས་ལ་
ཐུག སེམས་མི་དྲན་དགུ་དྲན་གྱི་འགྱུར་བ་འདི་བྱུང་ས་གནས་ས་འགྲོ་སར་བཙལ་
ན་ཅི་ཡང་མི་རྙེད། བཙལ་མཁན་གྱི་སེམས་རང་གིས་རང་དཔྱད་ནའང་གཟུགས་
དང་ཁ་དོག་དབྱིབས་སོགས་ཀྱི་དངོས་པོ་གྲུབ་པ་མེད། སེམས་དངོས་མེད་སྣང་
ཙམ་དེ་ལ་ང་དང་བདག་ཅེས་འཁྲུལ་བས་བཏགས་པ་ཙམ་ལས་བཙལ་ན་སྟོང་
ཉིད་སྤྲོས་བྲལ་ཁས་ལེན་མེད་པ་དེ་དབུ་མ་ཆེན་པོའི་ལྟ་བ་ཡིན། མ་བཙལ་རང་
སར་བཞག་ན་སྟོང་བཞིན་དུ་ཤེས་རིག་འགག་མེད་དུ་གསལ་བ་དུས་གསུམ་རྣམ་
རྟོག་དང་མ་འདྲེས་པའི་རིག་པ་མི་རྟོག་རང་ངོ་ཤེས་པ་དེ་རྫོགས་པ་ཆེན་པོའི་ལྟ་
བ་ཡིན། དེའི་ངང་དུ་ཕྱིའི་ཡུལ་ལ་མི་ཡེངས་ནང་རྣམ་རྟོག་ཞིབ་མོས་མ་བསླད་པར་

རྟོག་མེད་དུ་གསལ་སང་ངེ་བསྒོམ་མེད་དུ་ཡང་ཁྲོལ་ལེ་ཡེངས་མེད་དུ་དྲན་ཤེས་
ཀྱིས་རྒྱང་འཚོ་བྱས་ནས་དེ་ཀའི་རྒྱུན་མི་བརྗེད་པར་གོམས་པར་བྱས་ཏེ་རྟོག་ཚོགས་
ཐམས་ཅད་རང་གྲོལ་དུ་བཏང་ནས་ཡེ་བབ་ཀྱི་བསམ་གཏན་མ་བཅོས་པའི་མཉམ་
བཞག་འདུ་བྲལ་མེད་པའི་སྒོམ་པ་ཆུ་བོའི་རྒྱུན་ལྟ་བུ་ལ་བཟླ་བ་གལ་ཆེའོ། །རྗེས་
ཐོབ་རྣམས་སུ་བདེན་མེད་སྒྱུ་མ་རྨི་ལམ་ལྟ་བུའི་ངང་ནས་སྐྱབས་འགྲོ་སེམས་
བསྐྱེད། བླ་མའི་རྣལ་འབྱོར་ཚོགས་བསགས་སྒྲིབ་སྦྱོང༌། དགེ་སྡིག་བླང་དོར་
སོགས་ཐུན་མོང་གི་དགེ་སྦྱོང་ཆོས་མཐུན་གྱི་སྤྱོད་པ་རྣམས་དེའི་གྲོགས་སུ་བརྟེན་
པར་མཛོད་ཅིག ཅེས་རྙིང་རྒན་བསོད་ནམས་ཆོས་འགྲུབ་ཀྱི་ཉམས་ལེན་འདྲ་བའི་
དོན་དེ་ཙམ་ལགས། ཉམས་ལེན་ཅན་གྱི་སྙིང་གི་བཅུད་དུ་ཤོག །དགེའོ།། །།
། དཀོན་མཆོག་གསུམ་ལ་ཕྱག་འཚལ་ལོ། །ཀུན་མཁྱེན་རྒྱལ་བ་ཤཱཀྱ་ཐུབ།།
འཕགས་པ་རིགས་གསུམ་སྤྲུལ་པའི་མགོན། །མཁན་སློབ་ཆོས་ཀྱི་རྒྱལ་པོ་ཡིས། །
བྱིན་གྱིས་རློབས་ཤིག་མོས་པའི་བུ། །བསྟན་པའི་རྩ་བ་སྡོམ་པ་གསུམ། །ཐོབ་པ་
མི་ལུས་རིན་པོ་ཆེ། །མི་རྟག་འཆི་བ་དྲན་པ་ཡིས། །ངེས་འབྱུང་བློ་སྣ་བསྟུང་བར་
ཤོག །ཁ་ན་མ་ཐོ་ཕྲ་རྣམས་ལའང་། །འཇིགས་པའི་བག་ཟོན་བསྐྱེད་པ་དང་། །
ཉིན་མཚན་དགེ་བའི་བརྩོན་འགྲུས་ཀྱིས། །མི་ཚེ་དོན་དང་ལྡན་གྱུར་ཅིག །སྙིང་
པོ་མེད་པ་འཁོར་བའི་ཆོས། །སྡུག་བསྔལ་རྩ་བ་ཤེས་ནས་ནི། །ཐར་བའི་ལམ་གྱི་
གྲོགས་དང་བཅས། །སྦྱོང་བའི་ཡོན་ཏན་ལྡན་པར་ཤོག །བྱང་ཆུབ་སེམས་གཉིས་
རྣམ་སྦྱོང་པའི། །ཐེག་ཆེན་ལམ་གྱི་བྱ་བ་གང༌། །རང་དོན་ཡིད་ལ་མི་འཆར་བར། །
གཞན་ཕན་དགའ་བ་ཐོབ་པར་ཤོག །ལྷ་དང་བླ་མ་མཆེད་གྲོགས་ལ། །མོས་གུས་

བརྩེ་གདུང་ཆེ་བ་དང༌། །དག་པའི་སྣང་བ་རབ་འབྱམས་སུ། །འཆར་བའི་ལམ་
བཟང་རྙེད་པར་ཤོག །བར་ཆད་སྔོན་ལས་འཕྲལ་རྐྱེན་ཞི། །ཆགས་སྡང་འཁྲུལ་
བའི་བྱ་བ་ལ། །ཡིད་སྡོམ་དྲན་ཤེས་དབང་བསྒྱུར་ནས། །སྤྱོད་པར་རང་དབང་
ཡོད་པར་ཤོག །སྒོ་གསུམ་ཚོགས་ཀྱི་རྒྱུན་མཐུན་དུ། །གྲུབ་པའི་ལག་རྗེས་བརྟན་
པ་ཡིས། །མཐུན་རྐྱེན་ཆོར་བཞིན་འབབ་པ་དང་། །ཆོས་ལྡན་བསམ་པ་འགྲུབ་
གྱུར་ཅིག །འབར་བའི་ཁྱིམ་ནས་ཐར་བ་བཞིན། །འགྱོད་པའི་གདུང་བ་མེད་པ་
ཡིས། །ཤི་ནས་སྐྱེ་བ་ཐམས་ཅད་དུ། །འཁོར་ལོ་བཞི་ཡི་རྟེན་ཐོབ་ཤོག །དེ་ལྟར་
ཡོན་ཏན་གོམས་པ་རྣམས། །ཚེ་རབས་ཀུན་ཏུ་མི་བརྗེད་པའི། །དྲན་པ་གསལ་
བའི་རྗེས་འབྲང་པའི། །ལས་འཕྲོའི་སྐལ་བཟང་ཐོབ་པར་ཤོག །འཁྲུལ་མེད་སྨོན་
ལམ་གང་བཏབ་པ། །བསླུ་མེད་རྒྱལ་བའི་བདེན་མཐུ་ཡིས། །གེགས་མེད་ཡིད་
བཞིན་མྱུར་འགྲུབ་ནས། །འབད་མེད་དོན་གཉིས་ལྷུན་འགྲུབ་ཤོག །དེ་སྐད་སྨོན་
ལམ་ཉུང་བསྡུས་འདི། །བློ་གསལ་མཁས་གྲུབ་བཞེད་སྐོང་དུ། །བློ་མང་བསོད་
ནམས་ཆོས་འགྲུབ་ཀྱིས། །བློ་ལ་གང་ཤར་འཕྲལ་དུ་བྲིས། །དགེའོ།། །།
། ཨེ་མ་རྒྱལ་བ་ཐབས་མཁས་ཐུགས་རྗེ་ཅན། །གདུལ་བྱའི་དོན་དུ་བཤེས་
བ་སེལ། །རྣམ་མཁྱེན་དཔལ་འབྱོར་མྱུར་དུ་རྒྱས་ནས་ནི། །དོན་གཉིས་མཐར་
ཕྱིན་ཆོས་ཀྱི་རྒྱལ་སྲིད་ལ། །སྤྱོད་པས་སྐལ་བ་བཟང་པོ་ཐོབ་པར་ངེས། །དེ་ཕྱིར་
འཕྲལ་ཕུགས་ཀུན་ཏུ་ཕན་པའི་དཔལ། །དོན་གཉེར་ཆོས་ཀྱི་གདུལ་བྱ་སུ་བཞུགས་

ཀུན། །རྒྱལ་བའི་བཀའ་བཞིན་གུས་སྤྲོ་ཚད་མེད་ཀྱིས། །སྤྱི་བོར་མཆོད་པའི་རྒྱན་
དུ་བླང་བར་འོས། །གཞུང་ལུགས་བརྒྱ་ཕྲག་གསན་གཟིགས་ཐོས་པ་དང་། །སྐུ་
ཚེ་སྒྲུབ་པར་སྙེགས་པས་མྱོང་བ་གཉིས། །གཅིག་དྲིལ་གདམས་བཟང་འདོད་དགུ་
འབྱུང་བའི་གནས། །ཡིན་ཕྱིར་སྙིང་གི་ཕུགས་ནོར་འཆང་བར་རིགས། །ཚིག་
མཐའ་བཞད་གད་རྟོག་གེའི་བཤད་འབུམས་དང༌། །དོན་མཐའ་སྤར་བཟུང་ཨུ་
ཚུགས་གླེན་སྒོམ་གཉིས། །བསླད་པས་ཕྱོགས་ཞེན་ཚིག་དོན་འགལ་བའི་གཏམ།།
མིན་ཕྱིར་ཡིད་ཆེས་ཚད་མ་བཟུང་བར་གཅེས། །ཤེས་རབ་ཡང་དག་གསེར་གྱི་
ལྡེའུ་མིག་གིས། །མདོ་སྔགས་ཆོས་ཀྱི་སྒོ་འཕར་ལེགས་ཕྱེས་ནས། །ཟབ་དོན་
སྙིང་པོ་བླངས་བས་འཕགས་ནོར་འདི། །ཀླུ་དབང་གཙུག་གི་ནོར་བཞིན་བཀུར་
འོས་སོ། །འདོད་ཕྱོགས་རང་རྩིས་ཆེ་བའི་གཏམ་མིན་ཀྱང་། །ཚེ་ཐུང་རྐྱེན་མང་
ལོང་མེད་གདུལ་བྱ་ལ། །ཕན་པས་ཚིག་གསལ་དོན་ཟབ་མཐོང་ནས་ནི། །ཐར་
འདོད་གྲོགས་ལ་བརྩེ་གདུང་བསྐུལ་མ་ལགས། །གདུལ་བྱའི་ཁམས་དབང་མོས་
པ་དང་བསྟུན་ནས། །གནང་བའི་གདམས་སྐོར་མང་ཡང་རང་རང་གིས། །ཕྱོགས་
སུ་ཁྱེར་བས་འཐོར་བ་མཐའ་དག་ཀུན། །ཡོངས་རྫོགས་བསྡུ་བའི་གོ་སྐབས་མ་
བྱུང་ངོ༌། །རགས་བསྡུས་ཙམ་འདི་བཀའ་དྲིན་གསོ་བ་དང་། །རྗེས་འཇུག་རྣམས་
ལ་བླ་མ་དངོས་བཞིན་དུ། །བླང་དོར་སྟོན་པའི་སློབ་དཔོན་འགྱུར་བསམས་ནས། །
འབངས་ཐ་ཚུལ་ཁྲིམས་སྤར་དུ་བསྒྲུབས་པ་དགེ། །དགེ་བས་ཆོས་ནོར་མི་འཇིགས་
སྦྱིན་པ་ཡིས། །ཚེ་རབས་འགྲོ་ཀུན་རེ་འདོད་བསྐང་ནུས་དང་། །བྱང་ཆུབ་བར་
དུ་དྲིན་ཆེན་བླ་མ་དང་། །ནམ་ཡང་འབྲལ་མེད་འབངས་སུ་འགྱུར་བར་ཤོག། །།

། བླ་མ་སྐལ་བཟང་དབང་ཕྱུག་ཞལ་གདམས་ནི། ན་མོ་གུ་རུ། འོ་ལགས་སོ། །
རང་ཅག་རྣམས་དལ་འབྱོར་མི་ལུས་ལན་གཅིག་ཐོབ་ཅིང་དབང་པོ་ཚང་། རང་
དབང་ཡོད་ཅིང་ཆོས་དང་འཕྲད་པའི་དུས་འདིར་མི་ཚེ་སྟོང་ཟད་ལ་བཏང་ན་ཡང་
ཡང་དལ་འབྱོར་མི་ཐོབ་འཁོར་བ་གར་སྐྱེས་སྡུག་བསྔལ་གྱི་རང་བཞིན་མ་གཏོགས་
བདེ་བའི་གོ་སྐབས་སྐད་ཅིག་ཀྱང་མེད། དམ་པའི་ཆོས་ཤིག་མ་བྱས་ན་བྱ་བ་ཅི་
དང་ཅི་བྱས་ཀྱང་སྡིག་པའི་ས་བོན་དང་འཁོར་བའི་རྒྱུ་འབྲས་ལས་མ་འདས། ཆོས་
དེའང་རྣམ་གྲངས་བསམ་ལས་འདས་ཀྱང་འགག་དོན་གྱི་སྙིང་པོར་བླ་མའི་བྱིན་
རླབས་ཞུགས་ཤིང་རང་སེམས་རང་དབང་ཐོབ་པ་ཞིག་མ་བྱུང་ན། ལྟར་སྣང་འདུས་
བྱས་ཀྱི་ཆོས་ལ་མཁས་མཁས་ཤེས་ཤེས་ཐོས་ཐོས་མང་པོས་ཕན་པ་མེད་ཅིང་
བཀའ་མདོ་རྒྱུད་ཀྱི་པུ་སྟི་བློ་ལ་བཅུག་ཀྱང་རང་སེམས་རང་ངོ་མ་ཤེས་ན་འཆི་ཁར་
ཕན་པ་ཚིག་གཅིག་ཀྱང་ཡོད་བར་དཀའ། རང་རྒྱུད་མ་ཐུལ་བའི་ཆོས་པ་དེ་ནི་
འཇིག་རྟེན་ཐ་མལ་པ་ལས་ཀྱང་ཤིན་ཏུ་ལོང་པར་གསུངས་པས། དེས་ན་རང་གི་
རང་ལ་བསམ་བློ་ལེགས་པར་བཏང་ལ་དེ་སྔར་ཕན་ཆད་དུ་བྱ་བ་ཅི་དང་ཅི་བྱས་
པ་ཐམས་ཅད་ལ་དོན་ཨེ་འདུག་ཆོས་སུ་ཨེ་སོང་། ད་ལྟ་གློ་བུར་དུ་ཤི་ན་སེམས་
ཀྱི་གདེང་ཚད་ཅི་ལྟ་བུ་ཞིག་ཡོད་པ་རང་གིས་རང་ལ་ལེགས་པར་བསམ་ལ། རྣམ་
གཡེང་ལེ་ལོ་དང་། ཚེ་འདིའི་བྱ་བྱེད་ཐམས་ཅད་ལ་ཁོང་ཐག་རྦད་ཀྱིས་བཅད་
ནས། །སྣ་ཐག་མི་ལག་ཏུ་མ་ཤོར་བར། །བློ་གཏད་སར་བླ་མ་དཀོན་མཆོག སྒུག་
རྒྱུ་འཆི་བ། བསམ་རྒྱུ་དམ་པའི་ཆོས་མ་གཏོགས་གཞན་མེད་པ་ཞིག་གི་ངང་ནས་
དབེན་རིར་བྲག་ཕུག་ཞྭ་དང་ན་བུན་གོས་ལྟར་གྱོན་ཏེ་གཏམ་གོས་ལྟོ་གསུམ་ལ་

གྱོང་བསྐུར་ཏེ་རིག་འཛིན་གོང་མ་རྣམས་ཀྱིས་རྣམ་ཐར་གདན་དུ་གདིང་སྟེ་སྐུ་ཚེ་
དང་སྒྲུབ་པ་སྙོམ། རྐྱེན་ངན་གྲོགས། ལྟས་ངན་གཡང་། བར་ཆད་དངོས་གྲུབ་ཏུ་
བསྒྱུར་ཏེ་ཅི་སྣང་ཆོས་དང་བླ་མའི་རྣམ་རོལ་ཏུ་ཤེས་པའི་ངང་དག་སྣང་ཕྱོགས་མེད་
དུ་བྱ། མདོར་ན་རང་སེམས་ཀྱི་རྟ་རྒོད་རང་གི་བཏུལ་ལ། ཉམས་ལེན་ཟབ་མོར་
རང་རྒྱུད་ལ་ཁེལ་ཞིང་། ཤི་ཁར་མི་འགྱོད་ཙམ་གྱི་བྱ་བ་ལ་མྱུར་དུ་འབད་པ་གྱིས་
ཤིག སླར་ཡང་སྨྲས་པ། ཆོས་སྒོ་བརྒྱད་ཁྲི་གསུངས་ཀྱང་དགོས་ཆེད་སེམས་འདུལ་
ཐབས། །ཚིག་ཚོགས་གྲངས་མེད་བརྗོད་ཀྱང་གནད་དོན་སྒོམ་ལ་རག །མི་ཚེ་ཆོས་
ལ་སྐྱེལ་ཡང་རང་རྒྱུད་ཐུལ་མ་ཐུལ། །རྐྱེན་ངན་ཅུང་ཟད་བྱུང་ཚེ་གསལ་ལྟ་མངོན་
སུམ་སྟོན། །ཁ་བཤད་ཆུ་ཡི་ལྦུ་བས་བྱང་ཆུབ་ལམ་མི་རྙེད། །གནད་དོན་སྙིང་པོའི་
མཐར་ཐུག་རང་སེམས་གནས་ལུགས་དོན། །མ་བཅོས་བཟོ་མེད་སྐྱོང་ལ་གེགས་
དང་གོལ་ས་མེད། །རང་རིག་གཅིག་པུའི་སྟེང་དུ་བློ་ཐག་ཆད་ཀྱི་ཆོད། །སྙིང་
གཏམ་ཡིན་ནོ་སྙིང་གི་དཀྱིལ་དུ་ཆོངས། །དེ་སྐད་དམ་པས་བསྐུལ་དོན་མི་ལྡོག་
ཙམ། །ཁ་ལ་འཇའ་ཤར་སེམས་ལ་མུན་པ་འཁྲིགས། །བཙུན་གཟུགས་རྔ་གོག་
ལས་ངན་སྐལ་བཟང་མིང་། །གང་དེས་ཕུལ་བས་ཐུགས་བཞེད་སྐོང་གྱུར་ཅིག། །།
༈ ཀྭ་ཡེ་གསོན་དང་བདག་ལ་ལྟོས་བཅས་རྣམས། །ཁ་སེམས་ནང་དུ་སྐོར་
བཞིན་མ་བརྩོན་ན། །ག་བུར་རླུང་གིས་བསྐྱོད་འདྲའི་ཡོན་ཏན་བརླག །ང་རྒྱལ་
ཇེ་ཆེར་སོང་ནས་ཤི་གསོན་རྫས། །ཅ་ཅོ་ཆོ་གའི་གཟུགས་བརྙན་གྱིས་བསྡུས་ཏེ།
།ཆ་ལུགས་ཅི་ཙམ་བཟང་ཡང་བ་ལང་རྫི། །ཇ་དངུལ་ཡོ་བྱད་ཀྱིས་བརྒྱགས་དགེ་
སྦྱོར་གཟུགས། །ཉ་མོ་ལྕགས་ཀྱུས་ཟིན་འདྲའི་རང་རྒྱུད་འཆིང་། །ཏ་ཐ་ག་ཏའི་

རྗེས་འཇུག་རློམ་བཞིན་དུ། །ཐ་མལ་པ་ལས་རང་རྒྱུད་ཤིན་ཏུ་ལོང་། །ད་ལྟ་རང་
དབང་ཡོད་ཚེ་མ་གཟབ་ན། །ན་ཚོད་གཞོན་ཡང་སྐད་ཅིག་སྣང་བ་ཙམ། །པ་ཏྲའི་
ཆོས་གོས་ན་བཟའ་མཛེས་ན་ཡང་། །ཕ་རོལ་འགྲོ་ལ་ཅུང་ཟད་མི་སེམས་པ། །བ་
རྒས་ལྷས་ནས་ཉལ་བའི་འདུན་ཕུགས་བཞིན། །མ་ལུས་སེམས་ཅན་ཕ་མར་གོ་
ན་ཡང་། །ཙ་མ་རེ་བཞིན་ཁེངས་པས་སྡང་སེམས་ཅན། །ཚ་གྲང་བཞིན་དུ་རང་
རྒྱུད་ཆོས་དང་འགལ། །ཛ་བྷོ་སྔགས་སྒྲ་འབྲུག་ལྟར་སྒྲོགས་ན་ཡང་། །ཝ་མོ་བཞིན་
དུ་དགྲ་དང་བགེགས་ལ་བྲོས། །ཞྭ་མོ་རྣ་རིང་གྱོན་ཚེ་བླ་མའི་གཟུགས། །ཟ་འདོད་
ལྟོ་འདུན་ཆེ་བ་ཡི་དྭགས་སེམས། །འ་འོལ་མ་བརྟགས་གྲགས་སྐམ་ཆེ་ན་ཡང་།།
ཡ་བྲལ་ཕྱི་དང་ནང་དུ་མི་མཚུངས་པ། །ར་གན་གསེར་དུ་བརྫུས་དང་ཅིས་མ་
མཚུངས། །ལ་ལུང་སྡོམ་བུར་འགྲོ་ཚེ་གཡོ་སྒྱུའི་སེམས། །ཤ་ཟ་སོ་ལ་ཆས་བཞིན་
དཀོར་ལ་རྔམ། །ས་ལམ་ཡོན་ཏན་མར་ངོའི་ཟླ་བཞིན་འགྲིབ། །ཧ་ལམ་ཀ་རྩོམ་
འདི་ཡང་སེམས་བཞག་ན། །ཨ་ཏིའི་གདམས་ངག་ཟབ་ལྟར་དོན་དུ་འགྱུར། །
གཞན་སྐྱོན་ལྟ་བའི་མིག་སྒོར་མ་སོང་བར། །རང་སྐྱོན་ལྟ་བའི་མེ་ལོང་ལྟར་གསལ་
མཛོད། །དེ་ལྟར་མཚན་བཟང་གྲངས་ལྡན་ཆལ་ཆོལ་གཏམ། །བཙུན་གཟུགས་
སྐལ་མིང་ཕན་སེམས་ཐུགས་ལས་སོ། ། 

༄༅། །ཐེག་པ་ཆེན་པོའི་གཞུང་ལམ་སྐྱེས་བུ་ཆེན་པོའི་
རྣམ་རྟོག་བརྒྱད་ཀྱི་སྨོན་ལམ་བཞུགས་སོ། །
། དཀོན་མཆོག་གསུམ་ལ་ཕྱག་འཚལ་ལོ། །བདག་ནི་ནམ་ཞིག་སེམས་ཅན་
ཐམས་ཅད་ཀྱི། །སྡུག་བསྔལ་མ་ལུས་སེལ་བར་བྱ་སྙམ་དང་། །ནམ་ཞིག་དབུལ་
བས་ཉེན་པའི་སེམས་ཅན་རྣམས། །འབྱོར་བ་ཆེན་པོའི་གནས་ལ་འཇོག་ནུས་
སྙམ། །དེ་བཞིན་གེགས་མེད་ཡོངས་སུ་འགྲུབ་གྱུར་ཅིག །ནམ་ཞིག་ཤ་ཁྲག་དང་
དམྱལ་བར་ཡུན་རིང་གནས་ནས་ཀྱང་། །སེམས་ཅན་ཀུན་དོན་བྱེད་ནུས་སྙམ་པ་
སོགས། །དེ་བཞིན་གེགས་མེད་ཡོངས་སུ་འགྲུབ་གྱུར་ཅིག །ནམ་ཞིག་འཇིག་
རྟེན་དང་ནི་འཇིག་རྟེན་ལས། །འདས་པའི་འབྱོར་པ་ཆེན་པོས་སེམས་ཅན་གྱི། །
རེ་བ་ཡོངས་སུ་རྫོགས་པར་བྱེད་ནུས་སྙམ། །དེ་བཞིན་གེགས་མེད་ཡོངས་སུ་འགྲུབ་
གྱུར་ཅིག །ནམ་ཞིག་སངས་རྒྱས་ཉིད་དུ་གྱུར་ནས་ནི། །སེམས་ཅན་ཀུན་གྱི་སྡུག་
བསྔལ་ངེས་པ་རུ། །འབྱིན་པར་བྱེད་ནུས་སྙམ་སོགས་གེགས་མེད་དུ། །གྲུབ་ནས་
འགྲོ་དོན་དཔག་མེད་འབྱུང་བར་ཤོག །སེམས་ཅན་ཀུན་ལ་ཕན་པ་མི་བྱེད་པའི། །
སྐྱེ་བ་དང་ནི་དོན་དམ་སྟོང་ཉིད་ཀྱི། །རོ་ལ་སྤྱོད་ཅིང་ལམ་གྱི་ཐབས་འགོག་པ། །
དེ་སོགས་ཐབས་ཤེས་ཡ་བྲལ་མ་གྱུར་ཅིག །སྐྱེ་བོ་ཐམས་ཅད་ཚིམ་པར་མི་བྱེད་

པའི། །ཚིག་དང་གཞན་ལ་ཕན་པར་མི་བྱེད་པའི། །འཚོ་བ་དང་ནི་ལུས་དང་ཤེས་
རབ་དང་། །ནོར་དང་དབང་ཕྱུག་དང་ལྡན་གཞན་དག་ལ། །གནོད་པར་བྱེད་པ་
དག་ལ་དགའ་བྱེད་པ། །ཚེ་རབས་ཀུན་ཏུ་དེ་འདྲ་མ་གྱུར་ཅིག །སེམས་ཅན་ཀུན་
གྱི་སྡིག་པའི་འབྲས་བུ་ཀུན། བདག་ལ་སྨིན་ཅིང་བདག་གི་དགེ་བའི་འབྲས། །
འགྲོ་བ་སེམས་ཅན་ཀུན་ལ་སྨིན་གྱུར་ནས། །ཀུན་ཀྱང་སྐུ་གསུམ་འབྲས་བུ་ཐོབ་
པར་ཤོག །མཆོག་གསུམ་བདེན་པ་བསླུ་བ་མེད་པ་དང་། །བྱམས་དང་སྙིང་རྗེ་
རིན་ཆེན་བྱང་ཆུབ་སེམས། །ཟབ་མོའི་བདེན་གཉིས་བསམ་མི་ཁྱབ་པའི་མཐུས། །
རང་དོན་བྲལ་བའི་སྨོན་ལམ་འགྲུབ་གྱུར་ཅིག །ཅེས་པའང་བྲག ལྷ་རྫོང་མཁན་པོ་བསོད་
ནམས་ཆོས་འགྲུབ་ཀྱིས་བྲིས་པ་དགེའོ། །། །

༄༅། །མི་འཁྲུགས་པའི་སྒོ་ནས་རུས་པའམ་སྐྱ་ཆོག་དག་
བྱེད་ཆུ་བོ་བཞུགས་སོ། །
༄༅། །བཅོམ་ལྡན་འདས་མི་འཁྲུགས་པ་ལ་ཕྱག་འཚལ་ལོ། །འདིར་མི་འཁྲུགས་པ་
གཙོ་རྐྱང་གི་སྒོ་ནས་རང་གཞན་གྱི་དོན་དུ་སྒྲ་དང་རུས་པ་སོགས་ལ་སྦྱང་ཆོག་བསྡུས་པ་བྱ་བ་ནི། བདག་
བསྐྱེད་བསྡུས་པའི་ལྷའི་ང་རྒྱལ་གྱིས་མདུན་དུ་མེ་སྦར་ལ་སྐུ་སོགས་འཇིམ་པས་བསྡུམ་ལ་བཅུག་སྟེ། བསངས་
སྦྱངས། སྟོང་པའི་ངང་ལས་བཅོམ་ལྡན་འདས་མི་འཁྲུགས་པའི་ཐུགས་གཉིས་སུ་
མེད་པའི་ཡེ་ཤེས་རཾ་ལས་མེ་འབར་བ་ལ་ཆེ་གེ་མོའི་སྡིག་སྒྲིབ་ཐམས་ཅད་སྐྲའམ་
རུས་བུ་དང་ལྷན་གཅིག་ཏུ་བསྲེག་པར་གྱུར། ཞེས་དང་རྩ་སྔགས་བཅས། ཆེ་གེ་མོའི་སྡིག་
པ་དང་སྒྲིབ་པ་ཐམས་ཅད་ཤིནཾ་ཀུ་རུ་སྭཱ་ཧཱ། ཚིག་ངེས་མ་སོང་བར་བཟླས་ལ་བླང་
། དེ་ནས་
རང་གི་མདུན་དུ་སྟེགས་ཀྱི་ཁར་གཞི་གཙང་བཏང་བ་ལ་བུམ་པ་རྫས་བཅས་དང་།
སྣོད་གཙང་དུ་དར་སེང་བཏིང་བའི་སྟེང་དུ་སྐུ་སོགས་བཞད། དེ་གཉིས་ཀྱི་མདུན་
དུ་ཉེར་སྤྱོད་ཚར་གཉིས་བཤམས། བྱིན་རླབས་སྤྱི་མཐུན་ཞིག་བྱ། དེ་ནས། དཀོན་
མཆོག་གསུམ་ལ་བདག་སྐྱབས་མཆི། །སོགས་སྐྱབས་སེམས་ཚད་མེད་བཞི་བསྒོམ། །ཨོཾ་མ་
ཧྭ་ཤུ་ནྱ་ཏས་གཟུང་འཛིན་གྱི་མཚན་མ་སྦྱང༌། རང་ཉིད་སྐད་ཅིག་གིས་པད་ཉི་ཟླ་
གདན་ལ་ཧཱུྃ་ཡིག་མཐིང་ག་ཡོངས་སུ་གྱུར་པ་ལས་བཅོམ་ལྡན་འདས་རྡོ་རྗེ་མི་
འཁྲུགས་པ་སྐུ་མདོག་སྔོན་པོ་ཞལ་གཅིག་ཕྱག་གཉིས་གཡས་ས་གནོན་དང་གཡོན་
མཉམ་བཞག་གི་སྟེང་དུ་རྡོ་རྗེ་བསྣམས་པ། རིན་པོ་ཆེའི་རྒྱན་དང་དར་གྱི་ན་བཟའ་

ཅན་ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་གནས་གསུམ་འབྲུ་གསུམ་གྱིས་
མཚན་པ་ལས་འོད་ཟེར་འཕྲོས་པས་རང་འདྲའི་ཡེ་ཤེས་པ་སྤྱན་དྲངས། ཛ་ཧཱུཾ་བཾ་
ཧོས་གཉིས་མེད་དུ་བསྟིམ། སླར་ཡང་ཐུགས་ཀའི་འོད་ཀྱི་དབང་ལྷ་སྤྱན་དྲངས་པས་
དབང་བསྐུར་དྲི་མ་སྦྱངས། རྡོ་རྗེ་སེམས་དཔས་དབུ་བརྒྱན་པར་གྱུར། རང་གི་
ཐུགས་ཀར་ཟླ་དཀྱིལ་གྱི་སྟེང་དུ་ཧཱུཾ་ཡིག་སྔགས་ཕྲེང་དང་བཅས་པ་ལས་འོད་ཟེར་
འཕྲོས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། མི་འཁྲུགས་པའི་གོ་འཕངས་
ལ་བཀོད། རྒྱལ་བ་སྲས་དང་བཅས་པ་མཆོད་པས་མཉེས་ཤིང་བྱིན་རླབས་ཐམས་
ཅད་འོད་ཟེར་གྱི་རྣམ་པར་སྤྱན་དྲངས། རང་གི་སྙིང་ཀར་ཐིམ་པས་སྒྲིབ་གཉིས་
སྦྱངས་ཤིང་བྱིན་གྱིས་བརླབས་པར་བསམ་ལ། ཐུགས་སྲོག་ལ་དམིགས་ཏེ། ན་མོ་རཏྟཱ་
ཨོ་བ་ཛྲ་ས་ཏྭ་ཧཱུྃ། ཅི་ནུས་བཟླས་ལ། དབྱངས་གསལ་སོགས་བཟླ། ༀ དངོས་དང་ཡིད་ལས་
བྱུང་བ་ཡི། །ཀུན་བཟང་མཆོད་པའི་སྤྲིན་རྒྱ་མཚོ། །སོ་སོའི་ལྷ་མོའི་རོལ་པར་
བཅས། །ཟག་མེད་དབང་པོ་མཉེས་ཕྱིར་འབུལ། །ཨོཾ་བཛྲ་ཨགྷཾ་པྲ་ཏིཙྪ་སྭཱ་ཧཱ། ནས་
ཤལྟའི་བར་གྱིས་མཆོད། །མགོན་པོ་ནམ་མཁའི་མཚན་དཔེའི་རབ་མཛེས་པ། ས་གནོན་
མདུན་གྱི་བུམ་པ་བསང་སྦྱངས། སྟོང་པའི་ངང་ལས་རིན་པོ་ཆེའི་བུམ་པ་མཚན་
ཉིད་དང་ལྡན་པའི་ནང་དུ་པད་ཟླའི་གདན་ལ་ཧཱུྃ་ཡོངས་སུ་གྱུར་པ་ལས་བཅོམ་
ལྡན་འདས་མི་འཁྲུགས་པའི་སྐུར་གྱུར་པའི་གནས་གསུམ་ཡི་གེ་གསུམ་གྱི་འོད་
ཀྱིས་ཡེ་ཤེས་པ་སྤྱན་དྲངས་གཉིས་མེད་དུ་གྱུར། སྔགས་བཟླས་པའི་རྐྱེན་གྱིས་

བདུད་རྩིའི་རྒྱུན་བབས་པས་བུམ་པའི་ཆུ་སྡིག་སྒྲིབ་སྦྱོང་བའི་ནུས་ལྡན་དུ་གྱུར།
གཟུངས་མཚན་སྔགས་ཅན་ནམ་ཡང་ན། །ན་མོ་རཏྣ༔ བཏགས། བསྡུ་ན། ཏཏྱ་ཐཱ། ཨོཾ་ཀཾ་
ཀ་ནི་སོགས་དང་། སྔགས་ལུགས་ཀྱི། ཨ་ཀྵ་བྷུ་དང་ས་ཏཱའང་བཟླ། ཁྲུས་སྔགས་
ཅུང་ཟད་བཟླས་ནས་མཆོད་བསྟོད་བདག་བསྐྱེད་ལྟར་བྱ། ཡིག་བརྒྱ་བཟླས་ཏེ། བུམ་
ལྷ་ཡེ་ཤེས་པ་གཤེགས་དམ་ཚིག་པ་བུམ་ཆུ་དང་རོ་གཅིག་ཏུ་ཞུ་བར་གྱུར། དེ་ནས་
རུས་བུའམ་སྐུ་རྣམས་ཀྱི་སྟེང་དུ་ཟླ་དཀྱིལ་ལ་ཧཱུྃ་ཡིག་མཐིང་གའི་མཐར་སྔགས་
ཕྲེང་གིས་བསྐོར་བ་ལས་བདུད་རྩིའི་རྒྱུན་བབས་པ་བུམ་ཆུ་དང་འདྲེས། རུས་
བུའམ་སྐུ་ལ་ཐིམ་པས་ཚེ་འདས་སམ་གང་ཟག་ཆེ་གེ་མོ་ཞེས་བྱ་བའི་ཚེ་འཁོར་བ་
ཐོག་མེད་ནས་བསགས་པའི་སྡིག་པ་དང་སྒྲིབ་པ་ཐམས་ཅད་སྲུང་བར་གྱུར་བར་
བསམ་ལ། རུས་བུའམ་སྐུ་ཅུང་ཟད་བཏེགས་ཏེ་བཟུང་ལ། །ཇི་ལྟར་བལྟམ་པ་
སོགས་ཁྲུས་སྔགས་དང་། ཨོཾ་བཛྲ་པྲ་མརྡ་ན་ཡ་སྭཱ་ཧཱ། ཞེས་དང༌། ཀཾ་ཀ་ནི༔ སོགས་
ཀྱི་མཐར། ཆེ་གེ་མོ་འདིའི་ཚེ་འཁོར་བ་ཐོག་མེད་ནས་བསགས་པའི་སྡིག་སྒྲིབ་ཐམས་
ཅད་བྱང་ཞིང་དག་ནས་མྱུར་དུ་མངོན་པར་རྫོགས་པར་སངས་རྒྱས་པར་གྱུར་ཅིག །
ཅེས་སྦྲེལ་ཚིག་བཅས་ཅི་མང་བཟླས་པ་བརྒྱུ། །འདི་ནི་ཕྱིན་དྲུག་རང་བཞིན་ཆུ། །སྒྲིབ་གཉིས་
དྲི་མ་སྦྱོང་མཛད་ཅིང་། །ཚོགས་གཉིས་དྲི་ཡིས་ལེགས་བསྒོས་ཆུས། །ཁྲུས་ལེགས་
མཛད་ཀྱི་ཁྲུས་བགྱིའོ། །སྔགས་བརྗོད་པས་བཀྲུ། དེ་ནས་རུས་བུ་སོགས་ཀྱི་སྔོན་དུ་འབྱུང་བའི་རྫས་
བཤམས་རྨ་བྱའི་སྒྲོའི་རྩེ་མོར་ཧཱུྃ་ཡིག་གིས་མཚན་པའི་འོད་ཟེར་གྱིས་གང་ཟག་དེའི་ནང་གི་འབྱུང་ལྔ་དུག་ལྔ་

དུག་མི་མངའ། །དཀོན་མཆོག་བདེན་པས་དུག་བཅོམ་མོ། །ཁྲུལ་སྔགས་བཅས། ཧཱུྃ་
མ་རིག་རྩལ་སྣང་འབྱུང་བ་རྣམས། །དུག་ལྔའི་ཕ་མའི་རང་བཞིན་ཏེ། །ལྷ་སྔགས་
བདེ་ལེགས་མཛད་པར་གྱུར། །ཆོས་ཀྱི་འཁོར་ལོ་བསྐོར་བ་ན། །འཕགས་པའི་
བདེན་པ་རྣམས་གསུངས་ཤིང་། །ཐུབ་པའི་སྙན་པ་གང་བྱུང་དེས། །ཁྱེད་ལ་བདེ་
ལེགས༔ ཡིད་འཕྲོགས་གང་ཞིག་མུ་སྟེགས་ཕྱེད། །ཐམས་ཅད་ཆོས་ཀྱིས་ཕམ་
མཛད་དེ། །ཚོགས་ཀུན་དབང་དུ་མཛད་པ་དེས། །ཁྱེད་ལ་བདེ་ལེགས༔ ཉིན་མོ་
བདེ་ལེགས༔ ཉིན་མའི་གུང་ཡང་བདེ་ལེགས་ཤིང་། །ཁྱེད་ཅག་ཀུན་ཏུ་བདེ་
ལེགས་གྱུར། །རྟག་ཏུ་སྡིག་པར་མ་གྱུར་ཅིག །དེ་ལྟར་བཀྲུས་པའི་ཆུ་དེ་འབབ་
ཆུའམ་གཙང་སར་དོར་རོ། །དེ་ནས་ལྷའི་རང་བཞིན་དུ་བྱིན་གྱིས་བརླབས་པ་ནི།
སྒྲ་སོགས་ཀྱི་སྟེང་དུ་ཟླ་གདན་ལ་གནས་པའི་ཧཱུཾ་ཡིག་སྔགས་ཕྲེང་དང་བཅས་ཡོངས་
སུ་གྱུར་པ་ལས། ཧཱུྃ་བཅོམ་ལྡན་རྡོ་རྗེ་མི་འཁྲུགས་མགོན། །སྔོན་པོ་ཞལ་གཅིག་
ཕྱག་གཉིས་པ། །ས་གནོན་མཉམ་བཞག་རྡོ་རྗེ་བསྣམས། །སྣ་ཚོགས་དར་དང་
རིན་ཆེན་བརྒྱན། །མཚན་དཔེ་ཡོངས་རྫོགས་སྐྱིལ་ཀྲུང་བཞུགས། །གནས་གསུམ་
འབྲུ་གསུམ་མཚན་པ་ལས། །འོད་འཕྲོས་རང་འདྲའི་ཡེ་ཤེས་པ། །སྤྱན་དྲངས་
ཛ༔ཧཱུྃ་བཾ་ཧོས་བསྟིམ། །སླར་ཡང་དབང་ལྷ་སྤྱན་དྲངས་ནས། །གླུ་དབྱངས་མེ་ཏོག་

ཆར་འབེབས་བཞིན། །བདུད་རྩིའི་རྒྱུན་གྱིས་དབང་བསྐུར་བས། །རིགས་ཀྱི་
རྣམ་དག་མཆོད་པའི་སྤྲིན་ཕུང་རྣམས། །མོས་དང་གུས་པས་འབུལ་ལགས་ན། །
བཞེས་ནས་བྱིན་གྱིས་བརླབ་ཏུ་གསོལ། །ཨོཾ་བཛྲ་ཨརྒུ་པ་པུཾ༔ སོགས། ཤབྟ་པྲ་ཏིཙྪ་
སྭཱ་ཧཱ། མགོན་པོ་ནམ་མཁའི་མཚན་དཔེའི༴ སོགས། བསྟོད། ཅེས་བརྗོད་ནས། བཅོམ་
ལ་སོགས་པའི་སེམས་ཅན་ཐམས་ཅད་སྒྲིབ་གཉིས་བྱུང་ཚོགས་གཉིས་རྫོགས་ཏེ་
མྱུར་དུ་མངོན་པར་རྫོགས་པར་འཚང་རྒྱ་བར་བྱིན་གྱིས་བརླབ་ཏུ་གསོལ། ཞེས་
གསོལ་བ་བཏབ་པས་ཐུགས་ཀ་ནས་འོད་ཟེར་འཕྲོས་པས་སེམས་ཅན་ཐམས་ཅད་
སེམས་ཐམས་ཅད་ཀྱི་བྱིན་རླབས་ཐམས་ཅད་སྤྱན་དྲངས་ཏེ་དེ་རྣམས་དང་རྡོ་རྗེ་མི་
འཁྲུགས་པ་འོད་དུ་ཞུ་ནས་སྐའམ་རུས་བུ་རྣམས་ལ་ཐིམ་པས་དེ་བཞིན་གཤེགས་
པ་ཐམས་ཅད་ཀྱི་འབྱུང་གནས་སུ་གྱུར་པའི་རིན་པོ་ཆེའི་ཕུང་པོར་གྱུར། །ཅེས་
དབེན་པར་བཞུགས་པར་བྱ། མི་ནུས་ན་ཡེ་དྷར་དང་བཀྲ་ཤིས་བརྗོད་ནས་ཆུ་ཀླུང་ཆེན་པོར་བསྐུར་བར་
བས་བྲིས་པ་དགེའོ། །ཤིན་ཏུ་བསྡུས་པ་ནི། གོང་དུ་བཤད་པའི་སྒྲ་སོགས་བསྲེག་ཐབས་བྱས་ནས། སྦྱང་
ཆོག་གོ། སླར་ཡང་། སྐྲའམ་རུས་བུའི་སྟེང་དུ་ཟླ་བ་ལ་སྔགས་ཀྱི་ཕྲེང་བས་མཚན་པ་

སྦྱངས་པར་གྱུར། ཅེས་པས། ཨོཾ་བཛྲ་པྲ་མརྡ་ན་ཡ་སྭཱ་ཧཱ། དང་རྩ་སྔགས་མང་དུ་བཟླས་
བྱ་བའམ། ཞིབ་པར་བཏགས་ལ་ལེ་དྷར་དང་ཤིས་བརྗོད་ཀྱིས་ཆུ་ལ་བསྐུར་བ་གང་རུང་བྱ་བར་གསུངས་སོ། །
དགེའོ།། །།
༄༅། །རྫོགས་ཆེན་སྙིང་ཐིག་གི་བླ་བརྒྱུད་གསོལ་འདེབས་བཞུགས་སོ། ། །
ཧཱུྃ ཆོས་སྐུ་ཀུན་ཏུ་བཟང་པོ་ལ་གསོལ་བ་འདེབས། །ལོངས་སྐུ་རྡོ་རྗེ་སེམས་དཔའ་
ལ༔ སྤྲུལ་སྐུ་དགའ་རབ་རྡོ་རྗེ་ལ༴ སློབ་དཔོན་འཇམ་དཔལ་བཤེས་གཉེན་ཟླ་
མཁས་གྲུབ་ཤྲཱི་སེང་ཧ་ལ༔ པཎ་ཆེན་ཛྙཱ་ན་སུ་ཏྲ་ལ༔ དྲི་མེད་ཆོས་ཀྱི་བཤེས་གཉེན་
ལ༔ ཨོ་རྒྱན་པདྨ་འབྱུང་གནས་ལ༴ ཐུགས་སྲས་རྗེ་འབངས་གྲོགས་གསུམ་ལ
ཀུན་མཁྱེན་ཀློང་ཆེན་རབ་འབྱམས་ལ༔ རིག་འཛིན་འཇིགས་མེད་གླིང་པ་ལ
གྲུབ་དབང་བྱང་ཆུབ་རྡོ་རྗེ་ལ༴ འཇིགས་མེད་རྒྱལ་བའི་མྱུ་གུ་ལ༔ ཨོ་རྒྱན་ཆོས་
ཀྱི་དབང་པོ་ལ༔ མི་འགྱུར་ནམ་མཁའི་རྡོ་རྗེ་ལ༴ རྒྱལ་སྲས་གཞན་ཕན་མཐའ་
ཡས་ལ་འདྲེན་མཆོག་ནམ་མཁའ་འོད་གསལ་ལ༔ འགྲོ་མགོན་ཡེ་ཤེས་རྡོ་རྗེ་
ལ༴ མཁན་ཆེན་པདྨ་བཛྲ་ལ རྒྱལ་སྲས་བློ་གྲོས་མཐའ་ཡས་ལ༔ འཇམ་དབྱངས་
མཁྱེན་རྩེའི་དབང་པོ་ལ༴ ཨོ་རྒྱན་བསྟན་འཛིན་ནོར་བུ་ལ༴ ཐུབ་བསྟན་ཆོས་ཀྱི་

གྲགས་པ་ལ༔ དཀོན་མཆོག་ཆོས་ཀྱི་འོད་ཟེར་ལ༴ མཁས་མཆོག་མི་ཕམ་རྒྱལ་
མཚན་ལ འགྱུར་མེད་སྐལ་ལྡན་རྒྱལ་མཚན་ལ ཐུབ་བསྟན་ཆོས་ཀྱི་རྡོ་རྗེ་ལ༴
ཀརྨ་བཀྲ་ཤིས་འོད་ཟེར་ལ། །ལུང་རྟོགས་བསྟན་པའི་ཉི་མ་ལ༴ པདྨ་འཇིགས་
མེད་ཆོས་དབང་ལ༔ ཐུབ་བསྟན་སྐལ་བཟང་རྒྱལ་མཚན་ལ༔ བཤད་སྒྲུབ་བསྟན་
པའི་རྒྱལ་མཚན་ལ༴ དྲིན་ཆེན་རྩ་བའི་བླ་མ་ལ༔ རྩ་གསུམ་དམ་ཅན་རྒྱ་མཚོ་ལ་
གསོལ་བ་འདེབས། །འདྲེན་མཆོག་བླ་མ་རྣམས་ཀྱི་ཐུགས་རྗེ་ཡིས། །དལ་འབྱོར་
ལུས་ཀྱི་སྙིང་པོ་བྱང་ཆུབ་མཆོག །བསྒྲུབ་པས་ཟུང་འཇུག་ཆོས་སྐུ་མངོན་གྱུར་
ནས། །ཕ་མ་འགྲོ་དྲུག་འཁོར་བ་ལས་སྒྲོལ་ཤོག །ཟབ་ལམ་འཕོ་བ་འབྱོང་པར་
བྱིན་གྱིས་རློབས། །ཅེས་བཤད་སྒྲུབ་བསྟན་པའི་རྒྱལ་མཚན་ནས་སྦྱར་བའོ། །

༄༅། །སྐྱབས་གནས་ཀུན་འདུས་ནོར་བུའི་ལུགས་ཀྱི་བླ་
མའི་རྣལ་འབྱོར་སྒོམ་ཚུལ་བསྡུས་པ་བཞུགས་སོ། །
ཨཱ་ལྕསྟོང་པའི་དབྱིངས་མཚན་བའོ། །རང་སྣང་དག་པ་ཞིང་གི་དབུས། །རང་གཉུག་མར་གནས་
པའི་མདུན་གྱི་ནམ་མཁར་འོད་ཟེར་ཁ་དོག་སྣ་ལྔའི་ཀློང་། །པད་ཟླའི་གདན་ལ་སྐད་ཅིག་
གིས། །རྒྱལ་བ་ཀུན་གྱི་ཐུགས་ཡེ་ཤེས་སེམས་དཔའི་འཇམ་དཔལ་དབྱངས་འགྲོ་འདུལ་སྤྲུལ་པ་གུ་རུ་
མཚན་བརྒྱད་དུ་ཤར་བ་དཔལ་ལྡན་སངས་རྒྱས་ཤཱཀྱ་སེང་གེ་པདྨ་སྐྱེས་པདྨ་སཾ་བྷ་ཝ། ཀུན་
མཁྱེན་མཚོ་སྐྱེས་རྡོ་རྗེ་ཡེ་ཤེས་མཛོད་འཛིན་པ། །བློ་ལྡན་མཆོག་སྲེད། རྒྱལ་པོ་བདྨ་རྒྱལ་བོ་སྒྱུ་
འཕྲུལ་སྣ་ཚོགས་འཆང་རྡོ་རྗེ་གྲོ་ལོད། །ཆེ་བ་སངས་རྒྱས་ཉི་མ་འོད་ཟེར་རིག་སྔགས་
འཆང་། །སེང་གེ་སྒྲ་སྒྲོགས། དབྱེར་མེད་རྗེ་བཙུན་བླ་མ་མཆོག །བསོད་ནམས་ལྡན་
པ་བསོད་ནམས་ཚོགས། །ཡེ་ཤེས་ཚོགས་ཀྱི་ངོ་བོ་ཆོས་ཀྱི་དབང་ཕྱུག་སྐུ་བཞིའི་བདག་
ཉིད་ཆོས་ཀྱི་རྒྱལ་པོ་མཛད་པའི་ཕྲིན་ལས་ཀྱི་ངོ་བོ། ལེགས་པའི་ལམ་སྣ་སྟོན་པ་པོ། །དོན་
གྲུབ་བསམ་པ་འགྲུབ་པ་སྟེ། །མཉམ་མེད་མཁྱེན་རྟོགས་རྒྱས་པའི་དཔལ། །རྣམ་
འགྱུར་པཎྜི་ཏ་ཡི་ཚུལ། །མཉམ་བཞག་ཆོས་འཆད་ཕྱག་རྒྱ་ཅན། །སྣང་སྟོང་མེ་
ཤེས་སྐུ་རུ་གསལ། །གནས་གསུམ་རྡོ་རྗེའི་ཡི་གེ་གསུམ། །དེ་ལས་འོད་འཕྲོས་
རང་བཞིན་གྱི། །དབྱིངས་ནས་མཆོག་གསུམ་རྩ་བ་གསུམ། །མ་ལུས་སྤྱན་དྲངས་
དབྱེར་མེད་བསྟིམ། །དེ་ནས་ཚོགས་བསགས་ལན་ལག་བརྒྱད་འབུལ་ནི། རྡོ་རྗེ་སློབ་དཔོན་

༄༅། །ཀུན་འདུས་ནོར་བུའི་ལུགས་ཀྱི་བླ་མའི་རྣལ་འབྱོར། །
སངས་རྒྱས་སོགས། །བསྟོད་པ་ནི། གང་གི་དྲིན་གྱི་བདེ་ཆེན་ཉིད་ལྷན་ཅིག་སྐྱེས་པའི་ཡེ་
ཤེས། །ཐབས་མཁས་ཀྱི་དུས། སྐད་ཅིག་ཉིད་ལ་འཆར་བའམ་སྟོན་པ་གང་། །བླ་མ་རིན་
ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །ཅེས་དང་མཚན་སྔགས་བཟླས་པ་
ཐུགས་རྒྱུད་བསྐུལ་བ་ནི། ཀ་དག་ནང་གསལ་ཁྱད་ཆོས་དྲུག །གཞི་ལས་འཕགས་པ༡། རང་
ངོར་སྣང་བར། བྱེ་བྲག་བྱེད་བའ། བྱེད་ཐོག་ཏུ་གྲོལ་བས། གཞན་ལས་མ་བྱུང་བས། རང་སར་གནས་
པ༦། ཀུན་ཤེས་ཀུན་རིག་དམ་པ་པོ། །རྣམ་པར་ཤེས་པའི་ཆོས་ཉིད་འདས། །ཡེ་
ཤེས་གཉིས་མེད་ཚུལ་འཆང་བ། །རྣམ་པར་རྟོག་མེད་ལྷུན་གྱིས་གྲུབ། །རྩལ་སྣང་
མཁྱེན་བརྩེ་ནུས་པའི་མཐུས། །བདེན་དོན་རིག་སྟོང་དབྱེར་མེད་རྣམ་ཀུན་མཆོག་ལྡན་
གྱི༑ ༑དགོངས་བརྒྱུད་འཕོ་བར་བྱིན་གྱིས་རློབས། །སྐུ་གསུམ་དང་གསང་བ་གསུམ་གྱི་
རང་བཞིན་ཨོཾ་ཨཱ༔ཧཱུྃ་གསུམ་དང་ཐུགས་ཆོས་སྐུ་དབྱིངས་དང་ཡེ་ཤེས་དབྱེར་མི་ཕྱེད་པ་བཛྲ་རྡོ་རྗེ་འགག་
མེད་གསུང་ལོངས་སྤྱོད་རྫོགས་སྐུ་མ་ཧཱ་གུ་རུ་བླ་མ་ཆེན་པོ་དབྱིངས་དང་ཡེ་ཤེས་ཀྱི་ངོ་བོར་ཁ་སྦྱོར་ཡན་
ལག་བདུན་ཛ་ན་སོར་རྟོག་གསུང་རྡོ་རྗེ་འགག་མེད་ཀྱི་རིག་མདངས་སྤྲུལ་སྐུ་སྟེ་སྐུ་གསུམ་ཡེ་ཤེས་ལྔའི་
སིརི་སྟེ་དངོས་གྲུབ་ཐམས་ཅད་ཧཱུཾ་ཞེས་རང་ལ་བསྡུ་བའོ། །ཞེས་ཅི་ནུས་བཟླས་མཐར། །མོས་གུས་དྲག་
པོས་དབང་བཞི་ལེན་པ་ནི། །ཁྱབ་བདག་བདག་ལ་སྨན་པ་དང་། །བདག་དོན་བདག་
ལ་ཐུགས་བརྩེའི་ཕྱིར། །བུམ་གསང་ཤེས་རབ་ཡེ་ཤེས་ཀྱི་དབང་བཞི་བསྐུར་ཞིང་སད་རྨི་
གཉིད་འཐུག་སྙོམས་འཇུག་བཞིའི་སྒྲིབ་བཞི་དག །སྒྱུ་འཕྲུལ་དྲྭ་བ་མངོན་རྫོགས་པའི། །
བྱང་ཆུབ་ཅི་ནས་བདག་ཐོབ་མཛོད། །ཅེས་བརྗོད་པའི་བླ་མའི་གནས་གསུམ་ཡི་གེ་འབྲུ་གསུམ་
གསལ་བ་ལས་འོད་ཟེར་དཀར་དམར་འཕྲོས་རང་གི་གནས་གསུམ་དུ་ཐིམ་པས་དབང་བཞིའི་ཡེ་ཤེས་ཉམས་
སུ་མྱོང་བར་བསམ་མོ། །དེ་ནས། ཧཱུྃ་བསྐྱེད་རིམ་བླ་མའི་དཀྱིལ་འཁོར་ལྷ། །འོད་ཞུ་རང་

གདོད་མའི་རིག་སྟོང་དབྱེར་མེད་དུ་དབྱིངས་སུ་ཨཱ༔ཞེས་དབྱིངས་རིག་དབྱེར་མེད་དུ་མཉམ་པར་
བཞག་པ་ལས་ལྡང་པ་ནི། སྣང་སྲིད་དག་པ་བླ་མའི་སྐུ་གསུང་ཐུགས་སུ་གསལ་བཏབ་སྟེ། །དཔལ་ལྡན་
རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨའི་གདན་བཞུགས་ནས། །
བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་
བསྩལ་དུ་གསོལ། །དཔལ་ལྡན་བླ་མའི་རྣམ་པར་ཐར་པ་ལ། །སོགས། སྐྱེ་བ་ཀུན་
ཏུ་ཡང་དག་སོགས་དང་བསྔོ་སྨོན་བྱའོ། །ཞེས་པ་འདིའང་གང་ཟག་ཐ་མལ་པ་བླ་མའི་རྣལ་འབྱོར་དུ་བྱ་
བར་མི་འོས་མོད། །སྐུ་ནུབ་སྤྲུལ་པའི་སྐུ་མཆོག་གི་དག་པའི་གཟིགས་ངོར་བོང་བ་གསེར་མཐོང་ལྟ་བུས་འདི་
ལྟར་དགོས་ཞེས་ལྷ་རྫས་རིན་གཉིས་མེ་ཏོག་བཅས་བཀས་བསྐུལ་གནང་བ་མ་ལྡོག་ཅིང་། སྐྱབས་གནས་
ཀུན་འདུས་རྒྱལ་དབང་པདྨའི་ངོ་བོར་བསྒོམ་ན་རྒན་མོ་ཁྱི་སོས་སངས་རྒྱས་ཟེར་བའི་དཔེ་ལྟར་འགྱུར་རོམ་
སྙམ་དུ་བྲག་ལྷ་རྫོང་མཁན་པོ་ཆོས་ཀྱི་མིང་ཅན་པས་བྲིས་པའོ། །སརྦ་མངྒ་ལཾ།། །། ་
༄༅། །གདོད་ནས་སྲིད་ཞི་མཉམ་བརྡལ་ཆོས་ཉིད་ཀྱི་མཁའ་ལ། །རིག་པ་བདེ་
གཤེགས་སྙིང་པོ་འོད་བརྒྱ་རུ་འབར་བ། །ཆོས་སྐུ་སྣང་བ་མཐའ་ཡས་དང་ངོ་བོ་
ནི་དབྱེར་མེད། །དཔལ་མགོན་བླ་མ་བསོད་ནམས་ཆོས་འགྲུབ་དེ་མཁྱེན་ནོ། །
སེམས་ཉིད་ཆོས་སྐུར་སྨིན་པར་བྱིན་གྱིས་རང་རློབས་ཤིག །སྟོང་ཉིད་རྟེན་འབྱུང་
ཀློང་ནས་སྙིང་རྗེ་ཡི་རོལ་གར། །མ་ལུས་འགྲོ་ཁམས་རྒྱ་མཚོ་མངའ་དབང་དུ་
བསྒྱུར་བ། །ལོངས་སྐུ་སྤྱན་རས་གཟིགས་དང་ཐུགས་རྗེ་ནི་དབྱེར་མེད། །འདྲེན་
མཆོག་བླ་མ་བསོད་ནམས་ཆོས་འགྲུབ་དེ་མཁྱེན་ནོ། །རྩོལ་མེད་སྙིང་རྗེ་སྨིན་པར་
བྱིན་གྱིས་རང་རློབས་ཤིག །ཀ་ལྷུན་ཟུང་འཇུག་ལམ་ནས་སྣང་བཞི་ཡི་ཉམས་

སྣང་། །རྩལ་འབར་དག་པ་རབ་འབྱམས་འོད་གསལ་འབྱམས་ཀླས་པ། །སྤྲུལ་
སྐུ་པདྨ་འབྱུང་དང་དགོངས་པ་ནི་དབྱེར་མེད། །མཚུངས་མེད་བླ་མ་བསོད་ནམས་
ཆོས་འགྲུབ་དེ་མཁྱེན་ནོ། །ཐུགས་ཡིད་གཅིག་ཏུ་འདྲེས་པར་བྱིན་གྱིས་རང་རློབས་
ཤིག །སྐུ་གསུམ་འདུ་བྲལ་མེད་པ་རྒྱལ་ཀུན་གྱི་དགོངས་པ། །འུབ་ཆུབ་གདོད་
མའི་མགོན་པོ་རྡོ་རྗེ་འཆང་དངོས་བྱོན། །ནམ་ཡང་བཀའ་དྲིན་འཁོར་མེད་དྲིན་
ཅན་གྱི་བླ་མ། །མཁྱེན་ནོ་མཁྱེན་ནོ་རྩ་བའི་བླ་མ་དེ་མཁྱེན་ནོ། །འདི་ཕྱི་བར་དོ་
གསུམ་དུ་ཐུགས་རྗེ་ཡི་བཟུང་ནས། །ཐར་བའི་ལམ་སྣ་ཟིན་པར་བྱིན་གྱིས་རང་
རློབས་ཤིག །ཅེས་ཝ་རྟ་བཞེད་སྐད་དང་རང་ཉིད་ཀྱི་མོས་འདུན་ལྟར་རྩེ་གཅིག་གསོལ་བ་འདེབས་པ་
ཚུལ་ཁྲིམས་རྒྱ་མཚོས་སྦྱར་བའོ། །
""༣༄༅། །ན་མོ་གུ་རུ་པུཎྱ་དྷརྨ་སིདྡྷི་བྷ༔ ཨོ་རིག་པའི་དབང་ཕྱུག་ཕྱོགས་ཀྱི་གླང་པོ་
དང་། །གུ་རུའི་ཐུགས་སྲས་ཀཐོག་བྱང་ཆུབ་འབུམ། །པདྨ་རིག་འཛིན་གསུང་གི་
རྣམ་སྤྲུལ་རྗེ། །དམ་པའི་སྐྱེས་རབས་བརྒྱུད་ལ་གསོལ་བ་འདེབས། །ཀོང་སྤྲུལ་རིན་
པོ་ཆེ་ཡོན་ཏན་རྒྱ་མཚོའི་ཞལ་ནས་གསུངས་སོ།། །།
༈ ཐུགས་བསྐྱེད་བསོད་ནམས་དཔག་ཡས་ཆུ་གཏེར་ལས། ཉེར་འཁྲུངས་དམ་
ཆོས་སྨྲ་བའི་ཉི་མ་མཆོག །གསང་གསུམ་ཡོན་ཏན་ཡོངས་རྫོགས་འགྲུབ་མཛད་
པ༑ ༑་རྗེ་དེའི་ཞབས་པད་མཆོག་ཏུ་བརྟན་གྱུར་ཅིག །ཅེས་སྨོན་འདུན་རོང་ཐ་རྒྱལ་སྲས་
རིན་པོ་ཆེ་པདྨ་འཇིགས་མེད་ཆོས་ཀྱི་དབང་པོའམ་སྟོབས་རྒྱལ་གྱི་མ་སྦྱར་བ་དགེའོ། །

༄༅། །གསོལ་འདེབས་སྨོན་ལམ་ཡིད་བཞིན་དོན་འགྲུབ་བཞུགས་སོ། །
༈ ན་མཔཎེདྷརྨ་སིདྡྷི་བྷ༔ རྨད་བྱུང་ཐུགས་རྗེ་བསོད་ནམས་རྒྱ་མཚོ་ལས། །ལུང་
རྟོགས་དམ་ཆོས་རིན་ཆེན་མཆོག་བརྙེས་པའི། །ཕྲིན་ལས་བསྟན་འགྲོའི་དཔལ་
དུ་འགྲུབ་མཛད་པ། །ཡོངས་ཀྱི་དགེ་བའི་བཤེས་ལ་གསོལ་བ་འདེབས། །རྟག་
ཏུ་བསླབ་གསུམ་ལྡན་པའི་རྟེན་བཟང་དང་། །བླ་མ་མཆོག་དང་འདུ་འབྲལ་མེད་
པ་ཡིས། །འཆད་རྩོད་རྩོམ་པས་རྒྱལ་བསྟན་འཛིན་པ་ལ། །དབང་འབྱོར་རང་
གཞན་དོན་གཉིས་ལྷུན་གྲུབ་ཤོག །ཅེས་བྲག་ལྟ་རྫོང་མཁན་བོ་དྷརྨའི་མིང་པས་སྤྲུལ་བ་དགེ་ཞིང་
ཡུན་དུ་དར་རྒྱས་ཤོག་ཅིག །ཐུཏྟཾ།
༈ ན་མོ་བྷ་པ་དྷཱ་ཤཱ་དྷཱ་ཛ་ཡེ། བཤད་སྒྲུབ་བསྟན་པའི་རྒྱལ་མཚན་ལ་ཕྱག་འཚལ་
ལོ༑ ༑རྒྱལ་ཀུན་ངོ་བོ་གང་གི་མཁྱེན་བརྩེའི་ཁམས། །ཟླ་རྒྱས་བཞིན་ལས་དམ་
ཆོས་བདུད་རྩིའི་ཆར། །མཚུངས་མེད་གདུལ་བྱའི་སྐལ་བར་འབེབས་མཛད་པ། །
བརྒྱུད་ལྡན་བླ་མ་མཆོག་ལ་གསོལ་བ་འདེབས། །སྐུ་གསུང་ཐུགས་ལས་འོད་
འཕྲོས་རང་ལ་ཐིམ། །སྒོ་གསུམ་རྣམ་ཐར་གསུམ་དུ་དག་པ་ཡིས། །ཟབ་མོའི་
རྫོགས་རིམ་འོད་གསལ་བྱང་ཆུབ་སེམས། །སྒོམ་པའི་སྣོད་ཀྱི་སྐལ་པ་བཟང་པོར་
གྱུར། །འབྲུ་གསུམ་དང་། ཡིག་བརྒྱ་ཅི་མང་བཟླས་ནས་མཇུག་ཏུ། བླ་མ་དཔལ་ལྡན་རྡོ་རྗེ་སེམས་
དཔའ་ལ། །བཤགས་པའི་རྒྱལ་པོ་མཎྜལ་ཕུལ་བ་ཡིས། །སྡིག་སྒྲིབ་ཉེས་ལྟུང་སྤྲིན་

ལས་རབ་གྲོལ་ནས། །གནས་ལུགས་མངོན་གྱུར་དོན་གཉིས་འགྲུབ་པར་ཤོག །
རྡོ་རྗེའི་མིང་གི་དགོས་དོན་དུ། །ཆོས་མིང་ཅན་གྱིས་བྲིས་འདི་ཉིད། །བསྟན་ཞུགས་
དོན་འབྲས་ཉམས་དོགས་པའི། །བློ་ཅན་རྣམས་ཀྱི་རང་སྐལ་ལགས། །དགེ་ལེགས་
སུ་གྱུར་ཅིག། །།
༄༅། ། མར་མེའི་སྨོན་ལམ་བཞུགས་སོ། །
༈ ནམ་མཁའི་མཐར་ཐུག་ཞིང་ཁམས་རབ་འབྱམས་ན། །དཀོན་མཆོག་རིན་ཆེན་
རྣམ་གསུམ་རྟེན་དང་བཅས། །བསོད་ནམས་བསགས་པའི་ཞིང་མཆོག་བཞུགས་
སོ་འཚལ། །མ་ལུས་དེ་དག་ཀུན་གྱི་སྤྱན་ལམ་དུ། །སྣང་གསལ་མར་མེའི་མཆོད་
པ་འདི་ཕུལ་བས། །བདག་དང་མཐའ་ཡས་སེམས་ཅན་ཐམས་ཅད་ཀྱི། །མ་རིག་
གཏི་མུག་མུན་པ་ཀུན་བསལ་ནས། །ཀུན་མཁྱེན་ཡེ་ཤེས་སྣང་བ་ཐོབ་པར་ཤོག །
ཅེས་པའང་པད་རྡོར་པས་སོ། །དགེའོ། །ཧོ པདྨའི་བཀའ་སྡོད་རྒྱལ་ཆེན་སྐུ་ལྔ་དང་། །ཡང་
འཁོར་དྲེགས་བྱེད་ཁྱད་པར་བདག་ཅག་ལ། །སྔོན་ལས་འཕྲལ་རྐྱེན་ཤ་འཁོན་
ཆགས་པ་ཡཾ། །བཀོར་བདག་རཱ་ཛཱ་མ་སུ་པཱ་ཏི་སོགས། །སྡོང་ཟླ་རྗེས་འབྲང་གདོན་
བགེགས་ཐམས་ཅད་ལ། །སྲིད་ན་ཆགས་པའི་རྫས་དང་རིན་ཆེན་ལྔ། །རང་རང་
བཤོས་བུ་དེར་མཐུན་སྐམ་པའི་རྫས། །ཤ་རྗེན་འབྲས་ཅན་དེར་མཐུན་རློན་ཆས་
སོགས། །ས་ལ་གཏོར་དང་རྩེ་ལ་སྤྲོན་པ་དང་། །མེ་ལ་བསྲེག་པ་བསང་གསུར་
དུད་པའི་སྤྲིན། །མི་ཟད་འཕགས་པའི་རྣམ་འཕྲུལ་ཇི་བཞིན་ཏུ། །མཆོད་དོ་མཉེས་

ཤིག་བསྔོའོ་ཚིམ་གྱུར་ཅིག །བསྔོས་པའི་ཡས་ལོངས་བསྟན་པའི་དམ་ཚིག་ཉོན།།
བཏམ་པའི་དཀོར་སྲུངས་བཅོལ་པའི་ལས་མཛོད་ཅིག །རང་ལ་དཔེ་ལོང་གཞན་
ལ་གནོད་མ་བྱེད། །ངན་སོང་གསུམ་ལྟོས་སྡིག་པའི་ལས་མ་བྱེད། །མཐོ་རིས་
འདོད་ན་དགེ་བཅུའི་ཁྲིམས་ལ་རེམས། །མཐར་ཐུག་ཐར་བར་སེམས་ན་བསམ་
དཀར་གྱིས། །སྦྱིན་དང་སྙན་པར་སྨྲ་ལ་མི་དགའ་མེད། །སུས་ཀྱང་འབོད་ན་མ་
འགྱང་མྱུར་དུ་བྱོན། །ཅི་འབུལ་ལོངས་ལ་ནང་འཐབ་མ་འཁྲུགས་པར། །ཅི་བསམ་
མྱུར་དུ་འགྲུབ་པའི་སྡོང་གྲོགས་མཛོད། །དཀར་ཕྱོགས་སྒྲུབ་པའི་ཁ་འཛིན་མཐུ་
སྐྱོང་དང༌། །དག་པའི་ཞིང་དུ་འདུ་བའི་རྟེན་འབྲེལ་ཡོད། །ནག་ཕྱོགས་མི་ཡི་སྡིག་
པའི་གྲོགས་བརྟེན་ན། །ངན་འགྲོར་ཁྲིད་པའི་སྨོན་ལམ་ལོག་པ་ཡིན། །ལས་ངན་
རྣམ་སྨིན་ཤིན་ཏུ་མཐུ་བཙན་པས། །སྙིགས་དུས་མི་རྣམས་དགེ་སྡིག་འཆལ་ན་
ཡང་། །ནད་གདོན་མ་གཏོང་སྙིང་རྗེའི་ར་བར་ཟུང་། །དགེ་སེམས་སྣ་རེ་སྐྱེ་བའི་
སྡོང་གྲོགས་མཛོད། །ཚེ་འདིའི་དོན་གཉེར་བཤད་སྒྲུབ་རྒྱང་འཕེན་པ། །གང་ན་
བླ་སེར་དེ་འདྲ་སུ་བཞུགས་ཀྱང་། །འཁུ་ལྡོག་མ་བྱེད་དག་སྣང་གུས་པ་ཡིས། །
དཀོར་ནོར་འདོད་རྒུ་ཆར་བཞིན་འབེབས་པ་དང་། །མཆོད་སྦྱིན་གཏོང་ཕོད་བརྩོན་
ལ་ཕྱག་ལྷོད་པའི། །སེར་སྣའི་བགེགས་དང་བྲལ་བའི་སྡོང་གྲོགས་མཛོད། །སྡེ་
བརྒྱད་འཁྲུག་པའི་ནད་རིམས་སྣ་མ་འདྲེན། །བན་བོན་ངན་པའི་མཐུ་བྱད་ཟོར་
མ་ཁྲིད། །ཤི་འདྲེ་གདུག་པ་ཚོགས་པའི་མགོ་མ་བསྡུ། །བསེ་རག་འཁོར་བའི་རྐུན་
མའི་མཚང་མ་འགེབ། །ཕུང་སྲི་ཞུགས་པའི་མི་ནག་ཁ་མ་སྤྲུལ། །དམ་སྲི་ཞུགས་
པའི་ནག་ཆགས་སྙིང་མ་སློང་། །བསེན་མོས་བརླམས་པའི་སེར་ཆགས་དྲན་མ་

སྐུལ། །མཐུ་ཆེན་ལྡན་རྣམས་རང་དོན་ཚུལ་བཞིན་མཛོད། །མཐུ་མེད་འཁོར་དུ་
གཏོགས་རྣམས་ཡས་ལོངས་ལ། །གནོད་འཚེ་མེད་པར་བྱམས་པའི་སེམས་ཀྱིས་
ནི༑ ༑ཁ་རོགས་སྡོད་དང་བསྟན་ལ་ཉེས་པ་ཆུང་། །ཁྱེད་རྣམས་ཡིད་ལུས་ཐོགས་
པ་མེད་པ་དང༌། །འགྲོ་དང་སྲུང་བའི་གནས་ཀྱང་མཐའ་མེད་པས། །རྟེན་ལ་
བཞུགས་སམ་མེད་ན་ཅི་བདེར་གྱིས། །བྱོན་ནམ་བཞུགས་ཀྱང་འཁུ་ལྡོག་གནོད་
མ་བྱེད། །དཀོན་མཆོག་གསུམ་དང་རྩ་གསུམ་ལྷག་པའི་ལྷའི། །བྱིན་རླབས་ནུས་
མཐུ་བདེན་པ་ཆེན་པོ་དང༌། །བདག་གི་ལྷག་བསམ་དག་པས་གང་བརྩམ་ཀུན། །
ཆུད་ཟོས་མེད་པར་དོན་ཆེན་མྱུར་འགྲུབ་ནས། །སྣང་སྲིད་དབང་དུ་འདུ་བའི་བཀྲ་
ཤིས་ཤོག །གང་ཞིག་ཡིད་ལ་སོགས་དང་། འབྱུང་པོ་གང་དག་སོགས། བརྗོད་
ལ་དམིགས་མེད་དུ་བཞག །འདི་སུས་འདོན་ཡང་དང་པོ་སྐྱབས་སེམས་ཚད་མེད་བཞི་དང་། རྒྱུན་
གྱི་མི་དམ་བསྟེན་པ་ཡིན་ན་དེའི་མངོན་རྟོགས་སྐད་ཅིག་གིས་གསལ་ལ་བསྙེན་པ་དང་བཛྲ་གུ་རུ་བཟླ། ཡི་
དམ་དམིགས་གསལ་མེད་ན་རྒྱ་གར་པཎ་ཆེན་མ་ལྟ་བུའི་ཚིག་བཞིའི་འཕྲོར་བཛྲ་གུ་རུ་ཕྲེང་སྐོར་ཙམ་རེ་དང་
བྱིན་རླབས་སྔགས་དྲུག་ཕྱག་དྲུག་ནི་མ་གཞི་བཤད་མ་དགོས་པ་ལོས་ཡིན། དཀོར་བདག་ལ་གཏོར་བསྔོ་
ཕྲིན་བཅོལ་དམ་བཞག་འདི་ཉིད་དགོས་པ་ཆེན་པོ་བྱུང་ནས་དགེ་རྡོར་ལྷུན་གྱིས་འདི་འདྲ་དགོས་ཞེས་སྣང་
སྲིད་ལྷ་འདྲེ་མི་གསུམ་ལ་ཁ་ཆོས་ཟླ་བ་བོ་བསོད་ཆོས་ནས་བྲིས་པ་འདིས་ཀྱང་བན་ཐོགས་འོང་བར་གྱུར་
ཅིག །དགེའོ། །

༄༅། །མ་ཅིག་སེང་ཧ་དམར་མོའི་བསྐྱེད་ཆོག་ཉུང་བསྡུས་བཞུགས།
༈ ཨོཾ་སྭ་བྷ་ཝ༔ སྟོང་པའི་ངང་ལས་སྐད་ཅིག་གི་རང་གི་མདུན་དུ་དུར་ཁྲོད་ཆེན་
པོ་དྲག་པོའི་ཞིང་ཁམས་འཇིགས་སུ་རུང་བ། ཧཱུྃ་ལས་གཞལ་ཡས་ཁང་ཚད་དང་
མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་ཆོས་འབྱུང་བསྣོལ་མའི་
ཁྲི་དང་པད་ཉི་རོ་གདན་གྱི་སྟེང་དུ་པཾ་ལས་མ་ཡེ་ཤེས་ཀྱི་མཁའ་འགྲོ་མ་སྐུ་མདོག་
དམར་མོ་སེང་གེའི་གདོང་པ་ཅན་ཐོད་སྐམ་ལྔའི་དབུ་རྒྱན་བཅིངས་ནས་སེང་རལ་
ཐུར་དུ་བསིགས་པ། ཕྱག་གཡས་གྲི་གུག་ཕུར་ཞིང་གཡོན་ཐོད་ཁྲག་བསྣམས་པ་
ཁ་ཊཾ་ཀ་ལ་དཀུར་བསྟེན་ནས་ཞབས་གཡས་བསྐུམ་པ་གསང་བར་གཏད་ཅིང་
གཡོན་འགྱིངས་སྟབས་ཀྱི་ཚུལ་དུ་བཞེངས་པ། དུར་ཁྲོད་ཀྱི་ཆས་དང་རུས་རྒྱན་
སོགས་མཁའ་འགྲོའི་ཆོས་ཀུན་ཡོངས་སུ་རྫོགས་པ་ཆུ་ནང་གི་ཟླ་གཟུགས་བཞིན་
སྣང་ལ་རང་བཞིན་མེད་པར་གསལ་བའི་གནས་གསུམ་འབྲུ་གསུམ་ལས་འོད་ཟེར་
འཕྲོས་པས་རང་བཞིན་གྱི་དབྱིངས་ནས་ཡེ་ཤེས་པ་སྤྱན་དྲངས་བཛྲ་ས་མཱ་ཛ༔ སྤུན་
དྲངས་བཞུགས་གསོལ་སོགས་བྱའོ། །སྔགས་འཁོར་ནི། བདག་གི་ཐུགས་སྲོག་
ལས་འོད་འཕྲོས་པས། །མདུན་གྱི་མཁའ་འགྲོའི་ཐུགས་བསྐུལ་དེའི་སྐུ་ལས། །
འོད་ཟེར་མེ་ཡི་རྣམ་པ་ཕྱོགས་ཀུན་འཕྲོས། །ནད་གདོན་མཐུ་བྱད་ཆོད་གཏོང་བྱེད་
རྣམ་བསྲེགས། །བཟླ་སྔགས་ནི། ཨོཾ་བཾ་སེང་ཧ་ཌ་ཀཱི་ཧཱུྃ་ཛཕཊ་བྷོ༔ཨཱཋཀསམ

རཙཤཏརསམཐརཝཡཕཊ༔ཅེས་ཅི་ནུས་བཟླས་མཐར་མཆོད་བསྟོད་སོགས་
རྗེས་ཆོག་རྣམས་བྱའོ། །སྨྲས་པ། ཡེ་ཤེས་མཁའ་འགྲོའི་སེང་ཧའི་ཞལ། །གཙོ་
རྐྱང་བསྐྱེད་དམིགས་སྔགས་འཁོར་བཅས། །ཚུལ་ཁྲིམས་བཟང་པོས་བསྐུལ་ལན་
དུ༑ ༑བཤད་སྒྲུབ་བསྟན་པའི་རྒྱལ་མཚན་པས། །ཐུན་གསེབ་ཞིག་ཏུ་ཤར་མར་
བྲིས། །དགེ་དེས་མཁའ་མཉམ་འགྲོ་བ་ཀུན། །ཆོས་སྐུ་མངོན་སུམ་ཐོབ་པར་ཤོག།
སྨོན་ལམ་བཏབ་བཞིན་འགྲུབ་གྱུར་ཅིག །སརྦ་ཛ་ཤྲཱི་ཡོ་བྷ་ཝནྟུ།། །།
་
་
༄༅། །འཕྲིན་བཅོལ་ཐུགས་རྗེ་ལྕགས་ཀྱུ་ཞེས་བྱ་བ་ལགས། །ཧཱུཾ་དཔལ་ཆེན་
དངོས་སྤྲུལ་མ་ནིང་ནག་པོ་སོགས། །རྡོ་རྗེའི་ཆོས་སྐྱོང་དམ་ཅན་མ་ལུས་བྱོན། །
བསྟན་པའི་ཉི་མ་གུང་གའི་འོད་ཙམ་ལུས། །བསྟན་འཛིན་རྣམས་ཀྱང་སྐུ་ཚེ་རྒྱང་
ལ་ཉེ། །རྡོ་རྗེ་འཆང་ནས་རྩ་བརྒྱུད་བླ་མའི་བར། །ཅི་བསྒོས་བཀའ་དང་དམ་ཚིག་
གཉན་པོ་རྣམས། །ད་ལྟ་རྣལ་འབྱོར་བདག་གིས་བསྐུལ་ལགས་ན། །མྱུར་མཛད་
བརྣག་པའི་ལས་ལ་མི་དགོངས་སམ། །གདུལ་བྱ་སྙིགས་མར་གྱུར་པའི་འགལ་
འཁྲུལ་རྣམས། །དབྱིངས་སུ་བསྐང་ཞིང་ཚུལ་བཞིན་འཆག་གྱུར་ན། །ཁྱེད་རྣམས་
གཞན་དུ་བྲོས་པར་མི་འཚལ་བས། །ཐུགས་དམ་བརྡ་ཡིས་འབོད་དོ་ད་ཚུར་བྱོན། །
གང་ཞིག་སྒྲུབ་པ་བརྩོན་པའི་གནས་སྐབས་ནས། །མཐར་ཐུག་ངེས་པར་ལེགས་
པའི་བར་ཏུ་ཡང་། །སྲིད་དང་ཞི་བའི་བསམ་དོན་གང་ལགས་པ། །དེང་ནས་
བསམ་བཞིན་འགྲུབ་པའི་འཕྲིན་ལས་མཛོད། །ལས་ངན་རླུང་གིས་བདས་པའི་
དགྲ་འདྲེ་རྣམས། །བསམ་སྦྱོར་ལོག་པར་སྐྱེས་པའི་མུ་སྟེགས་ཀྱིས། །བསྟན་འགྲོའི་
དགའ་ཚལ་བསྲེག་ན་ཐབས་མཁས་ཀྱིས། །ཞི་བྱེད་ལྕེ་བརྒྱ་འབར་བའི་ཆར་ཕོབ་

ཅིག །ཞི་བར་མ་བརྙེས་འཇིག་རྟེན་དྲེགས་བྱེད་རྣམས། །ཞེ་སྡང་དམོད་པའི་འཁོར་
ལོས་ཉེས་བྱེད་ཀུན། །བསད་དང་དབྱེ་དང་བསྐྱེད་རྨོངས་བྱེད་བ་ཡི། །མངོན་སྤྱོད་
བཟོད་པར་དཀའ་བའི་ཆོ་འཕྲུལ་སྟོན། །མ་ཉེས་བདག་ཅག་ཡོན་མཆོད་འཁོར་
བཅས་ལ། །མ་རུང་ཐད་དུ་ལང་པའི་དགྲ་བགེགས་རྣམས། །མ་བཞག་ཆད་པ་
དྲག་པོས་སྐད་ཅིག་གིས། །བསད་རྟགས་དོན་སྙིང་སྟོན་དང་གཏང་རག་གཏོང་། །
བན་བོན་ངན་པས་ངན་སྦྱོར་མནན་གཏད་དང༌། །བྱད་ཕུར་རྦད་འདྲེ་མངགས་
པའི་ཉུལ་ལེ་རྣམས། །འབུར་འཇོམས་མཛོད་ཅིག་རང་གཤེད་རང་ལ་སྡིག །ངེད་
ཅག་སྔགས་བཟློག་དཔའ་བོར་མངའ་གསོལ་འབུལ། །ཁྱད་པར་འགོང་པོ་སྤུན་
བདུན་དར་བའི་དུས། །རྒྱལ་གྲིབ་སྙིང་རླུང་སྨྱོ་ལྐུགས་བརྒྱལ་འཐིམ་དང་། །སྔར་
མེད་གཉན་ནད་ནག་པོ་སུམ་སྒྲིལ་སོགས། །དུས་མཐའི་ནད་གདོན་ཀུན་ལས་
སྲུང་སྐྱོབ་མཛོད། །དགུ་ཟད་སྙིགས་མར་སྐྱེས་པའི་སྐྱེ་བོ་རྣམས། །དུས་མིན་འཆི་
དང་དུས་ངན་འཐབ་པའི་ཚེ། །གར་འགྲོ་གར་འདུག་ལུས་དང་གྲིབ་མ་བཞིན། །
འགྲོགས་པའི་ལྷ་ཁྱོད་མི་བརྟེན་སུ་ལ་རེ། །གཞན་ཕན་སེམས་ཀྱིས་འབོད་ན་སྙན་
མ་སྲ། །དད་དམ་མོས་པས་སྒྲུབ་ཚེ་ཡུན་མ་རིང་། །དམ་ཉམས་ངོ་བསྟོད་བྱེད་ཀྱང་
ཐུགས་མ་ཡེངས། །ཆོས་བཞིན་བྱེད་རྣམས་བུ་བཞིན་སྐྱོང་བར་མཛོད། །རྒྱལ་
ཀུན་གསང་གསུམ་དྲན་པའི་ཏིང་འཛིན་གྱིས། །ལྷན་སྐྱེས་བདེ་བར་གཤེགས་པའི་
སྙིང་པོ་དང་། །རོ་གཅིག་དམ་ཅན་རྒྱ་མཚོའི་དོན་རྟོགས་ན། །ཚོགས་དྲུག་དབང་
པོ་དག་པའི་སྤྱན་གཟིགས་འབུལ། །མཐུ་དང་ངན་ཤགས་འགྱེད་པའི་དོ་གལ་དུ།།
བདེན་པར་སྨྲས་ཀྱང་ནོར་ངོ་ཆུང་བ་ཡིས། །གཙོ་བོ་ལོག་པའི་གཡོ་ཟོལ་སྟོན་པའི་

ཚེ༑ ༑ཉེས་མེད་རྒྱལ་མཛོད་ཕ་རོལ་རྨོངས་སུ་ཆུག །དེ་ལྟར་མ་མཛད་དམ་ཅན་
དམ་ལས་འགལ། །བདག་ཅག་རེ་བའི་འབྲས་བུ་ཆུད་ཟ་ཞིང་། །མཐུ་དང་མ་
མཚན་ཆེ་བ་རྫུན་འགྱུར་ན། །ནག་པོའི་ཕྱོགས་རྣམས་དགའ་བས་ཁ་ཡོག་སྨྲ། །དེ་
ཕྱིར་ཉེར་འཚེའི་གདུང་བ་མི་བཟོད་ཅིང་། །བསྟན་དང་འགྲོ་བའི་བདེ་སྐྱིད་ཉམས་
འགྱུར་ན། །ཅི་བཅོལ་ལས་རྣམས་ཕྱི་བཤོལ་མི་འོས་པས། །ད་ལྟར་མྱུར་དུ་འགྲུབ་
པའི་ཕྲིན་ལས་མཛོད། །ཅེས་པ་འདི་ཡང་དགེ་སློང་ཀུན་བཟང་ལྷུན་གྲུབ་ངོར། །རིག་པ་འཛིན་པ་
བསོད་ནམས་ཆོས་འགྲུབ་ནས་ཚེས་ཉེར་དགུའི་བྲོ་ཐུབ་ནག་པོའི་དུས་སུ་སྲུང་མའི་གསོལ་མཆོད་དྲག་ཏུ་བྱས་
པའི་རྗེས་སུ་བྲིས་པ་ཟབ་ཅིང་། དགེའོ། །དགེའོ། །དགེའོ། །

༄༅། །ཀུན་རྟོག་སྡུག་བསྔལ་ཀུན་གཅོད་ཉམས་
ལེན་གཅོད་ཀྱི་ཚོགས་གསོག་བཞུགས་སོ། །
རྗེའི་མཚོན་ཆེན་འཕགས་ལ་འདུད། །སྤྲོས་མེད་བྱ་བཏང་རྣལ་འབྱོར་གྱིས། །ཉམས་ལེན་གཅོད་ཀྱི་ཚོགས་
གསོག་བྲི། །དེ་ལ་འདིར་ལམ་འདིའི་ཁྲིད་དང་མན་ངག་ཤེས་པ་ཉམས་སུ་ཆུད་པའི་ཚེ་འདི་བློས་བཏང་བའི་
རྣལ་འབྱོར་བ་རྣམས་སྤྱོད་པས་ལ་བཟླ་ཞིང་བོགས་འདོན་པའི་ཆེད་དུ་གཞིའི་གཉན་ས་སོགས་སུ་འགྲོ་ནའང་
འདི་ལྟར་ལྟ་བའི་ངར་བསྐྱེད། སྙིང་རྗེའི་ཤུགས་ཕྱུང་ལ་ཕོ་ཚོད་དང་ཆོས་བརྒྱད་མེད་པར། །སྐྱབས་སེམས་
སྔོན་དུ་བཏང་ནས། ཕཊ། འཇིགས་རུང་དུར་ཁྲོད་གཉན་པ་སྙིང་གི་དབུས། །ངར་
འཛིན་ལྷ་འདྲེ་གན་རྐྱལ་བསྒྱེལ་བའི་སྟེང་། །ཚད་མེད་བྱང་ཆུབ་སེམས་ཀྱི་གུར་
ཆེན་ཕུབ། །དོན་དམ་དབྱིངས་ཀྱི་མཁའ་འགྲོའི་བྲོ་ར་རུ། །ཀུན་རྫོབ་སྒྱུ་མའི་བྲོ་
གླུ་འདི་ལྟར་གྱུར། །གར་གྱི་དབང་ཕྱུག་སྤྲུལ་པ་རྒྱུ་མཚོ་དང༌། །གནས་གསུམ་
ཞིང་སྐྱོང་དཔའ་བོ་མཁའ་འགྲོ་རྣམས། །རྣལ་འབྱོར་བརྟུལ་ཞུགས་བསྒྲུབ་པའི་
གྲོགས་ལ་བྱོན། ཧཱུྃ་ཧཱུྃ་ཧཱུྃ༔ ཕཊ་ངའི་གཡས་ན་རྣམ་ཐར་སྒོ་གསུམ་གྱི། །དཔའ་བོ་
ཐོད་པའི་ཅང་ཏེའུ་འཁྲོལ། །སྐྱེ་མེད་དོན་གྱི་དབྱངས་སྒྲོགས་པས། །འགྲོ་རྣམས་
མ་རིག་གཉིད་ལས་སློང་། །གཡོན་ན་མེ་ལོང་ཡེ་ཤེས་ཀྱི། །མི་རྐང་བྱམས་པའི་
གླུ་གང་ལེན། །དྲེགས་བྱེད་ལྷ་འདྲེའི་ཞེ་སྡང་འཕྲོག །ཐམས་ཅད་ཞི་བའི་སེམས་

ཀྱིས་འདུས། །ཞི་ལྷག་རིག་པའི་རྣལ་འབྱོར་གྱི། །ཞབས་གཉིས་ཨ་འཐས་རོ་ལ་
བརྡུང་། །ཕུང་པོའི་གཡོ་འགུལ་ཤིགས་སེ་ཤིག །ངས་འཁོར་བ་མི་རྟག་སྡུག་
བསྔལ་ཤེས། །བདག་མེད་ཤེས་རབ་རལ་གྲི་ཡིས། །གཏི་མུག་གི་ཤ་རུས་སོ་སོར་
བཤིག །སྙིང་པོ་མེད་པའི་ཚོགས་པ་ལ། །བཟང་ངན་རྣམ་རྟོག་ཉམས་ཤིག་ཤར། །
དེ་སྲིད་ལེན་གཅོད་པའི་བརྟུལ་ཞུགས་ཀྱིས། །ཀུན་འབྱུང་འཁོར་བའི་ས་བོན་
སྟོང་། །ངས་ཡང་སྲིད་མེད་པའི་གདངས་ཤིག་རྙེད། །བག་ཆགས་ངན་པའི་རོ་
འདས་སྒྲོ་འདོག་བཅད། །རླུང་སེམས་ཀྱི་སྣང་བ་དབང་དུ་སྡུད། །མིག་གཉིས་ནམ་
མཁའི་མཐོང་ལ་ཕྱོགས། །རང་སེམས་སྐྱེ་མེད་དོན་དང་བསྲེས། །འགོག་བདེན་
ཆོས་སྐུའི་རང་ཞལ་བལྟ། །གཟུང་འཛིན་གྱི་འཁྲུལ་པ་དབྱིངས་སུ་ཞིག །ཧཱུཾ་ཧཱུཾ་
ཕཊ འཁོར་བ་རྣམ་རྟོག་གི་དུར་ཁྲོད་ན། །རྟོག་མེད་ཡེ་ཤེས་མཁའ་འགྲོ་དང་། །
འགྲོགས་པའི་དཔའ་བོ་རྣལ་འབྱོར་ངས། །ཆོས་ཟབ་མོ་གཅོད་ཀྱི་འཁོར་ལོ་བསྐོར། །
ཧཱུྃ་ཧཱུྃ་ཧཱུྃཕཊ་ཅེས་པས་བདེན་པ་བཞིའི་བྲོ་གར་འཚམས་པས་འཁོར་འདས་ཀྱི་རྟོག་པ་ཐམས་ཅད་ཟིལ་
གྱི་མནན་ཞིང་ལྟ་བའི་ངར་འདོན་ལ། དངོས་གཞི་ཚོགས་བསགས་ལ། དང་པོ་སྐྱབས་སེམས་ནི། ཕཊ།
རྒྱལ་ཀུན་བསྐྱེད་མཛད་ཡུམ་ཆེན་ཕ་རོལ་ཕྱིན། །གདུལ་བྱའི་འགྲོ་ལ་གང་འདུལ་
སྐུར་སྟོན་པ། །གཅོད་ཡུལ་བརྒྱུད་པའི་བླ་མ་ཐམས་ཅད་དང་། །མཆོད་འོས་དམ་
པ་རྣམས་ལ་སྐྱབས་སུ་མཆི། །སྐུ་གསུམ་ཞིང་ན་རིགས་གསུམ་ཡོན་ཏན་རྫོགས། །

 ལུང་ཟིན་མ། །མ་ཅིག་ཡུམ་ཆེན་འཁོར་བཅས་ལ་ཕྱག་འཚལ། །གཟུགས་ཅན་
གཟུགས་མེད་ལྷ་འདྲེ་ཡན་ཆད་ཀྱི། །འགྲོ་དོན་ཚེ་འདིར་ནུས་པའི་སེམས་བསྐྱེད་
དེ༑ །དགོངས་སྤྱོད་ཟབ་མོ་གདན་ཐོག་འདི་ཉིད་དུ། །མ་ལུས་ཆིག་རྫོགས་འགྲུབ་
པར་བྱིན་རླབས་སོ། །ཕཊ། དེ་ནས་ལུས་མཆོད་སྦྱིན་བྱེད་པ་ནི། ཕཊ་བདག་འཛིན་ལུས་
དང་ལོངས་སྤྱོད་དགེ་རྩ་བཅས། །ལིངས་ཀྱིས་བསྒྱུར་ལ་རང་སེམས་རྣལ་འབྱོར་
མའི། །སྔགས་ཏིང་ཕྱག་རྒྱུ་བདེན་པའི་བྱིན་རླབས་ཀྱིས། །འཛད་མེད་ནམ་མཁའི་
གཏེར་དུ་བསྒྱུར་ཞིང་སྤེལ། །ཨོཾ་ཨཱ་ཧཱུཾ། ལན་གསུམ་སོགས་ཀྱིས་སྦྱང་སྤེལ་བསྒྱུར་ལ། ཕཊ།
ནད་གདོན་ཀུན་གྱི་འབྱུང་གནས་སྒྱུ་ལུས་དང་། །གཡོ་བའི་ལོངས་སྤྱོད་བསླུ་བྲིད་
ངལ་བའི་རྒྱུ། །ཟག་བཅས་དགེ་བ་འཁོར་བའི་འཛིན་བྱེད་རྣམས། །ཐོག་མེད་
དུས་ནས་ཞེན་འཛིན་འཁྲུལ་བའི་གནས། །ཆོས་ཀུན་སྒྱུ་མར་རྟོགས་པའི་རྣལ་
འབྱོར་ངས། །དེ་རང་སྦྱིན་པའི་ཕར་ཕྱིན་རྫོགས་ཕྱིར་དུ། །འཁོར་གསུམ་ཞེན་
མེད་ཐབས་ཀྱི་བཟུང་། །ཡར་མཆོད་མར་སྦྱིན་འཁོར་འདས་ཀུན་ལ་བསྔོ། །ཁྱད་
པར་རིགས་དྲུག་གནས་སུ་ལན་ཆགས་དང་། །གདོན་བགེགས་སྒོས་ཀྱི་འཚེ་བ་སུ་
ཡོད་རྣམས། །དངོས་འཛིན་ཕུང་ཁྲོལ་འཇིག་པའི་ཚོགས་ཁང་འདིར། །ད་ནི་མ་
འགྱང་ཤ་གཉེར་བཞིན་དུ་ཤོག །ཐོག་མ་མེད་ནས་ད་ལྟ་ཡན་ཆད་དུ། །དངོས་
པོའི་བུ་ལོན་མ་ཆགས་ཅི་ཞིག་ཡོད། །ཆགས་སྡང་མ་བྱས་སེམས་ཅན་སུ་ཞིག་
ཡོང། །བསད་པའི་ལན་ཆགས་ཡོད་ན་སོད་ལ་ཁྱེར། །ཕྲོག་པའི་ལན་ཆགས་
ཡོད་ན་བཅོམ་ཞིང་ཁྱེར། །རྣལ་འབྱོར་བདག་ལ་མ་ཐོང་ཅི་ཞིག་ཡོད། །ལྷ་འདྲེ་
ཁྱོད་ལ་མི་མཁོ་གང་ཡང་མེད། །རེ་སེམས་སྣང་བ་ཚིམས་པར་ལོངས་སྤྱོད་ཅིག །

པ་མེད། །འདི་ཡོད་འདི་མེད་གསོག་སྲུང་ཅི་ཞིག་མཁོ། །རང་དོན་གཅེས་འཛིན་
སེམས་ཀྱང་ཁྱོད་ལ་སྦྱིན། །རེ་བ་མེད་པ་ཕུང་པོའི་མཆོད་སྦྱིན་འདིས། །མགྲོན་
རྣམས་ཀུན་མཉེས་ཚོགས་རྫོགས་ལན་ཆགས་བྱུང་། །ཆོས་ཀྱི་བགེགས་ཆེན་འཆིང་
བ་ཀུན་ལས་གྲོལ། གཏོང་ལ་གོམས་པས་འགྲོ་བའི་སྦྱིན་བདག་གྱུར། བཤགས་པ་
དང་བློ་སྦྱོང་བ་ནི། ཕཊ་པར་འཛིན་ཆགས་སྡང་དྲག་པོའི་འཁོར་ལོ་འདི། །ཐར་བའི་
སྲོག་གཅོད་ཡིན་པར་མ་ཤེས་པས། །ཐོག་མེད་ནས་བསགས་ལས་ངན་ཁུར་ཆེན་
ཏེ༑ ༑ད་ནི་མི་འཆབ་སྙིང་ནས་བཤགས་པར་བགྱི། །དད་གུས་མེད་པས་དཀོན་
མཆོག་ཐུགས་མ་མཉེས། །སྙིང་རྗེ་མེད་པས་འགྲོ་བའི་དོན་མ་བྱས། །ཤེས་རབ་
ཉམས་པས་རང་སེམས་དོན་མ་རྟོགས། །དེ་ཀུན་མ་རིག་ལས་གྱུར་བཟོད་པར་
གསོལ། །གཞན་དབང་རྐྱེན་ལས་འཁྲུལ་བའི་སེམས་གོལ་ནས། །ཀུན་བརྟག་ལྷ་
དུ། །གཉིས་སྣང་སྒྲིབ་པའི་འཁོར་ལོ་ཞིག་གྱུར་ཅིག །ཤེས་རབ་མཚོན་གྱིས་ཉོན་
མོངས་དགྲ་བོ་འཇོམས། །སྙིང་རྗེའི་ཐབས་ཀྱི་རིགས་དྲུག་གཉེན་འཁོར་སྐྱོང་། །
སྒྱུ་མའི་ལུས་ཀྱིས་ཚོགས་གཉིས་ལོངས་སྤྱོད་བསྒྲུབ། །བྱང་ཆུབ་ལམ་གྱིས་བརྟུལ་
ཞུགས་མཐར་ཕྱིན་འགྱུར། །རང་བྱས་ལས་དང་འགྲོ་བའི་སྡུག་བསྔལ་རྣམས། །
བདག་ལ་སྨིན་ནས་དགེ་བའི་གྲོགས་སུ་གྱུར། །བདག་བདེ་དགེ་བ་གང་ཡོད་
གཞན་ལ་བསྔོ། །མ་རྣམས་བདེ་བ་བདག་གི་གསོས་སུ་བྱ། དེ་ནས་ཡི་རང་དང་བསྐུལ་
གསོལ་བྱ་བ་ནི། ཕཊ། འདི་འདྲའི་དགེ་ཚོགས་གང་ཡོད་ལ། །བདག་གིས་དམིགས་

མེད་རྗེས་ཡི་རང་། ཟབ་མོའི་ཆོས་ཀྱི་དགའ་སྟོན་འདི། །འཕགས་པས་རྟག་ཏུ་
འགྲོ་ལ་བྱིན། །འཆི་བདུད་རྒྱུ་བ་མེད་པ་ཡི། །ཡེ་ཤེས་རྒྱ་མཚོའི་རྣམ་ཐར་ཅན།།
སྲིད་པའི་འཁྲུལ་འཁོར་མ་ཞིག་པར། །རྡོ་རྗེའི་སྐུ་མཆོག་བཞུགས་པར་གསོལ།
དེ་ནས་བསྔོ་སྨོན་ནི། ཕཊ དེ་ལྟར་བགྱིས་པས་བདག་གཞན་ལྷ་འདྲེ་ཀུན། །གང་ལ་
མ་ཆགས་ལས་གསུམ་རྣམ་པར་དག །ཞེན་མེད་ངང་ནས་ཚུལ་ཁྲིམས་ཕར་ཕྱིན་
རྫོགས། །ཟག་མེད་འཇའ་ལུས་ཆོས་སྐུ་འགྲུབ་པར་འགྱུར། །འཇིག་རྟེན་ཆོས་
བདག་མེད་མཉམ་པས་བཟོད་པའི་ཕར་ཕྱིན་རྫོགས། །མཛེས་པའི་མཚན་དཔེ་
བསྒྲུབ་ལ་སྤྲོ་བའི་ཁུར་ཆེན་ཏེ། །ལེ་ལོ་མེད་པས་བྱང་ཆུབ་སེམས་གཉིས་སྦྱངས། །
བརྩོན་འགྲུས་རྫོགས་པས་བདུད་བཞིའི་དགྲ་ལས་རྒྱལ། །བྱིས་པའི་གྲོང་ནས་
ན
མཐོང་ཆོས་ཚེ་འདིར་བདེ་བར་གནས་པ་ཡི། །བསམ་གཏན་རྫོགས་པས་ཟག་
ཟད་མཁྱེན་པར་གྱུར། །ང་དང་ང་ཡི་འཛིན་པའི་ཀུན་རྟོག་རྣམས། །དོན་དམ་ཉག་
ཅིག་སེམས་ཀྱི་རྩར་དུ་བཅད། གཉིས་མེད་ཡེ་ཤེས་འོད་གསལ་རང་ངོ་ཤེས། །
འབྲས་ཡུམ་ཤེར་ཕྱིན་གཞི་ཐོག་རྫོགས་པར་ཤོག །དེ་ལྟར་ཕ་རོལ་ཕྱིན་པའི་རང་
སྙིང་རྗེའི་དོན་མཛད་པས། །སྲིད་པ་རྒྱ་མཚོའི་སྡུག་བསྔལ་སྐེམ་པར་ཤོག །དེ་
ནས་དམིགས་མེད་དུ་འཇོག་པ་ནི། ཕཊ། གནས་མེད་རང་ཤར་དམིགས་མེད་དོན་གྱི་

དབྱིངས། །ཞེན་མེད་རིག་པ་བཅོས་མེད་རྣམ་པར་གྲོལ། །མཉམ་ཉིད་ཕ་རོལ་
ཕྱིན་པ་ཀུན་རྫོགས་པའི། །བརྗོད་མེད་བསམ་གཏན་ཆེན་པོའི་ངང་དུ་ཨ། ཞེས་
པས་ཡུལ་གང་དུའང་མ་གྲུབ་པ་ལ་ཡུལ་ཅན་ཅིར་ཡང་མི་འཛིན་པར་མཉམ་པར་བཞག་ནས། དེ་ནས་ལྡང་
བ་ན་བཀྲ་ཤིས་ནི། ཕཊ མ་རིག་རྟེན་འབྲེལ་འཁྲུལ་བའི་རྒྱུས་བསྐྱེད་པའི། །སྲིད་
པའི་ཕུང་ཁམས་ཟོ་ཆུའི་འཁོར་ལོ་བཞིན། ཤེས་ནས་བདེན་མཐོང་ལམ་གྱིས་མི་
འཇིགས་པའི། །རྩོལ་བཅས་ཐེག་པ་རྫོགས་པའི་བཀྲ་ཤིས་ཤོག །སྲིད་ལ་མི་
གནས་དམིགས་མེད་ཡུམ་གྱིས་བཟུང་། །ཞི་ལ་མི་སེམས་སྙིང་རྗེའི་ཐབས་མཁས་
བཅས། །རྩོལ་མེད་ངང་ནས་མྱུར་ལམ་ལྷུན་གྲུབ་པའི། །ཨ་ཏི་ཕ་རོལ་ཕྱིན་པས་
བཀྲ་ཤིས་ཤོག །གནས་འདིའི་ལྷ་འདྲེ་རྣམས་ལ་བྱང་ཆུབ་སེམས། །སྐྱེས་ནས་
འགྲོ་ལ་བྱམས་བརྩེ་དཀོན་མཆོག་གསུམ། །སྐྱབས་སུ་ཤེས་པའི་དད་དང་ཤེས་
རབ་ཀྱིས། །ཉིན་མཚན་ཆོས་ལ་གོམས་པའི་བཀྲ་ཤིས་ཤོག །ཅེས་སོགས་བཀྲ་ཤིས་
པས་མཐའ་ལེགས་པར་བྱ། གཅོད་ཅེས་པ་འདི་ནི་བཀའ་རྙིང་མའི་ཆོས་བརྒྱུད་འོད་གསལ་རྫོགས་པ་ཆེན་
པོའི་ཕྱོགས་སུ་གཏོགས་པའི་ཟབ་ཁྱད་གཞན་ལས་འཕགས་པའི་མན་ངག་ཞིག་ཡིན་མོད། ཆོས་གཅོད་པ་
ཡོད་པས། འདིའི་ཁྲིད་དབང་དང་མན་ངག་ཞུས་ནས་སྔོན་འགྲོའི་སྦྱང་བ་དང་དངོས་གཞི་ངོ་སྤྲོད་ཐོབ་ནས་

མཉམ་བཞག ཤེས་བྱེད་རྨི་ལམ་སྒྱུ་མ་སོགས་སྣང་བ་བདུན་གྱི་རྗེས་ཐོབ་སྐྱོང་ཞིང་། བདག་གཞན་མཉམ་
བརྗེ་རྐྱེན་ངན་གྲོང་ཁྱེར་སོགས་དང་། ཁྱད་པར་དུ་ལུས་ལ་གཅེས་འཛིན་སེམས་ལ་བདག་འཛིན་སོགས་
ཡུམ་དོན་ཟབ་མོའི་དགོངས་སྤྱོད་ལ་སློབ་པ་ཡིན། དེ་འདྲའི་གནད་མེད་པར་རང་དགར་ཚེ་འདིའི་ལྟོ་རྒྱབ་
ཙམ་བསྒྲུབ་པའི་ཆ་བྱེད་མང་པོའི་ཁུར་བོ། ལྷ་འདྲེ་བརྡུང་བཙོག་བྱེད་པའི་ཤེད་ཤུག སྙན་པའི་གར་དབྱངས་
འདོན་པའི་འདར་འཆམ་སོགས་ལ་མཁས་པ་ཙམ་ནི། ཁྱི་ཁ་གཙེ་བའི་དབྱུག་པ་བཞིན། འཇིག་རྟེན་པའི་ཁ་
སྐད་ལ་འདྲེ་ཁ་བཙོག་པ་ཟེར་བའི་དོན་ཐོག་ཏུ་འབབ་པའི་རང་གཞན་ལ་ཅིའང་མི་ཕན་པའི་སྟེང་། རྒྱུད་ལ་
ལྷ་འདྲེའི་ནུས་པ་ཞུགས་ནས་འཕྲལ་དུ་མངོན་ཤེས་དང་། ངག་ནུས་ཕྲན་བུ་འབྱུང་ཞིང་དེ་ལ་ཡོན་ཏན་ཡིན་
པར་མངོན་རློམ་ཞུགས་ཏེ་རྒྱུད་ཆོས་དང་འགལ་ཆགས་སྡང་ཁ་མ་བྲི་ཨ་འཐས་ཇེ་ཆེར་སོང་ནས་ཤི་མ་ཐག་
བས་ན་ལྟ་སྤྱོད་ཀྱི་གདངས་དང་ལྡན་པའི་གཅོད་པ་ནི་ཚེ་འདི་ལ་ལྷ་འདྲེའི་འགྲོ་དོན་རྫོགས། བདག་འཛིན་
བཙན་ཐབས་སུ་གཅོད་པ་སོགས་མྱུར་ལམ་འདི་འདྲ་དཀོན་པས་སྐལ་བ་ཅན་གྱི་ཆོས་སྐལ་ཁོ་ན་ཡིན་ནོ། ཞེས་
པའི་གཅོད་པའི་ཚོགས་གསོག་ཉུང་བསྡུས་འདིའང་གཅོད་དོན་ལ་ནི་མཁས་ཉམས་མྱོང་ནི་ཅུང་ཟད་ཀྱང་
མེད་པའི་གཅོད་རྒན་རྒྱ་ར་བསོད་ནམས་ཆོས་འགྲུབ་ཀྱིས་གང་ཤར་ཞིག་འཕྲལ་དུ་བྲིས་པ་དགེའོ།། །།

་༄༅། །འཕགས་པ་སྤྱན་རས་གཟིགས་ལ་བསྟོད་པའི་ཡིག་
དྲུག་ཛབ་བསྐུལ་ཚོགས་གཉིས་འཇུག་སྒོ་
ཞེས་བྱ་བ་བཞུགས་སོ། །
༄༅། །ཨོཾ་མ་ཎི་པདྨེ་ཧཱུྃཧཱི༔ ཐར་བའི་དེད་དཔོན་འདྲེན་པའི་བླ་མ་དང་། །དབྱེར་
མེད་ཕྲིན་ལས་ནམ་མཁའི་མཐའ་དང་མཉམ། །སྨོན་ལམ་སྟོབས་ཀྱིས་འཁོར་བ་
དོང་ནས་སྤྲུག །འགྲོ་འདུལ་སྤྱན་རས་གཟིགས་ལ་གསོལ་བ་འདེབས། །ཨོཾ་མ་ཎི་
པདྨེ་ཧཱུྃ་ཧཱུྃ། རིང་གཅིག་ཆོས་སྐུའི་མངོན་པར་དབང་བསྐུར་བས། རིགས་སྟོང་ཅོད་
པཎ་འཛིན་པའི་མིག་འཕྲུལ་གྱི། །འཇུག་ལ་འགོག་མེད་མཁའ་དང་མཉམ་སྦྱོར་བ།།
ཁྱབ་བདག་འཇིག་རྟེན་དབང་ཕྱུག་དབྱིངས་ནས་བཞེངས། ཨོཾ་མ་ཎི་པདྨེ་ཧཱུྃ་ཧཱུྃ༔
བདེ་སྟོང་དབུ་མའི་དབྱིངས་ནས་རྩལ་འབར་བ། །བདེན་མེད་ཕྱག་རྒྱུའི་ཟླ་བ་སྲིད་
ཞིའི་ཁམས། །སྣང་བྱེད་འོད་ལྔའི་གུར་ཁང་འཁྱིལ་བའི་ནང་། །སྣང་སྟོང་ཉམས་
དགུའི་རོལ་བ་བདག་ལ་དགོངས། །ཨོཾ་མ་ཎི་པདྨེ་ཧཱུྃ་ཧཱུྃ༔ སྲིད་པའི་རྟེན་འབྱུང་ཟློ་
ཆུན་འཁོར་ལོ་ཡིས། །དབང་མེད་ཁམས་གསུམ་འཁོར་བའི་མ་རིག་པས། །སྔོན་
དུས་སྐུ་མཆོག་བལྟ་བའི་སྐབས་བྲལ་ཡང་། །གསང་ཆེན་སྙིང་གི་འཇུག་སྒོ་ད་ཕྱེས་
ཤིག །ཨོཾ་མ་ཎི་པདྨེ་ཧཱུྃ་ཧི༔ འཁོར་ལོས་བསྒྱུར་བ་དཔལ་གྱི་གཟི་བརྗིད་ཀྱི། །སྲས་
ཀྱི་ཚུལ་འཁྲུངས་ཁྱེའུ་རིན་ཆེན་མཆོག །རྒྱལ་བ་སེང་གེ་རྣམ་པར་རོལ་བའི་དྲུང་།།

རླབས་ཆེན་རྒྱ་མཚོ་ལྟ་བུའི་ཐུགས་བསྐྱེད་བཟུང་། །ཨོཾ་མ་ཎི་པདྨེ་ཧཱུྃ་ཧཱི གྲངས་མེད་
གོང་ནས་ཚོགས་གཉིས་ཡོངས་སུ་རྫོགས། །བདེ་གཤེགས་ཡང་དག་ཆོས་ཀྱི་སྣང་
བ་ཞེས། མངོན་སངས་རྒྱས་ཀྱང་སྨོན་ལམ་མཐུ་བཙན་པའི། །ད་དུང་ལམ་ཞུགས་
སེམས་དཔའི་ངང་ཚུལ་འཛིན། །ཨོཾ་མ་ཎི་པདྨེ་ཧཱུྃ་ཧི༔ སྟོང་ཉིད་སྙིང་རྗེའི་མ་མའི་
བཅུད་ཀྱིས་གསོས། །ཚད་མེད་དགའ་བཞིའི་ཉམས་ཀྱི་གར་བསྒྱུར་བས། །སྲིད་
པ་སྐྱེད་མོའི་ཚལ་ལ་ངང་པ་བཞིན། །འཇུག་པའི་ངོ་མཚར་རྒྱལ་བ་གཞན་ལས་
ཡེ་ཤེས་འཆར་ཀའི་མདངས་ལས་དཔལ་འབྱུང་བ། །འདམ་སྐྱེས་ངོ་བོ་འདམ་ལས་
འཕགས་པ་བཞིན། ཐབས་མཁས་འཁོར་བ་ཡོངས་བཟུང་པད་དཀར་གཟུང་། །
ཨོཾ་མ་ཎི་པདྨེ་ཧཱུྃ་ཧཱུྃ༔ རྒྱལ་ཀུན་ཟབ་ལམ་དགོངས་པ་མཁའ་དང་མཉམ། །རྡོ་རྗེ་
གནས་བདུན་གྲུབ་པའི་དབང་ཕྱུག་གི །རྣམ་ཐར་བསམ་ཡས་འགྲོ་བའི་ཐོས་སྐལ་
དུ༑ ༑འབད་མེད་རྣམ་གྲོལ་དགྱེས་པའི་ལམ་ནས་སྩོལ། །ཨོཾ་མ་ཎི་པདྨེ་ཧཱུྃ་ཧཱུྃ༔ སྤྱན་
རས་གཟིགས་ཞེས་མཚན་དང་རྣམ་ཐར་ཙམ། མཐོང་ཐོས་དྲན་པའི་འགྲོ་བ་རྒྱུད་
ལྔ་ལས། །དབུགས་འབྱིན་བྱང་གྲོལ་བདེ་བ་བླ་ན་མེད། །རྩོལ་མཛད་ཡིད་བཞིན་
བ་དང་། །ཡིད་འོང་སྙིང་རྗེ་པདྨ་དཀར་པའི་རྟགས། །གཟུགས་ཀྱི་འོད་གསལ་
མཚན་དཔེ་ལྷམ་མེ་བ། །དོན་གྱི་དབྱིངས་ལས་ཡེ་ཤེས་སྒྱུ་མའི་སྐུ། །ཨོཾ་མ་ཎི་པདྨེ་
ཧུ་ཧི༔ ཞལ་གྱི་དཀྱིལ་འཁོར་སྤྲིན་བྲལ་ཟླ་བའི་ཉམས། །འབུམ་ཕྲག་ཡོངས་ཀྱི་
འོད་ཟེར་བརྡལ་བ་ཡིས། །དཔལ་གྱི་འདབ་མ་བཞིན་དུ་བསིལ་བ་དེས། །གདུང་

I
སེལ་འདོད་དགུའི་བདེ་བ་སྦྱིན་པའི་གཉེན། །ཨོཾ་མ་ཎི་པདྨེ་ཧཱུྃ་ཧི༔ ཤེས་བྱ་ཡོངས་
ཀྱི་རྗེས་འགྲོ་ཐེག་པའི་ཆོས། ལེགས་པར་གསུངས་པ་ནཱ་དཱའི་གླིང་བུ་ཡིས། །འགྲོ་
ཀུན་རྨོངས་ལས་རབ་ཏུ་སད་བྱེད་པས། །དཔྱིད་ཀྱི་རྒྱལ་པོའི་དབྱངས་ཀྱི་གཞལ་
མཐའ་བྲལ། །ཨོཾ་མ་ཎི་པདྨེ་ཧཱུྃ་ཧི༔ གང་གི་ཐུགས་རྗེ་ཆུ་གཏེར་གྱིས་བཟུང་བའི། །
ཉེར་འཚོ་ཟབ་མོ་རླབས་ཀྱི་འཛུམ་ཕྲེང་ཅན། གདེང་ཅན་དག་གི་དཔལ་ལས་འོང་
བ་བཞིན། །གྲོལ་བའི་ལམ་བཟང་འཆི་མེད་ལམ་གྱི་དངོས། །ཨོཾ་མ་ཎི་པདྨེ་ཧཱུཾ་ཧཱུཾ
ལེགས་པའི་ལམ་ནས་རྟེན་འབྲེལ་གྲུབ་པའི་སྒོ། །ཅིག་ཆར་འབྱེད་པའི་ཕུན་ཚོགས་
དཔལ་འབར་བའི། །སྣང་བ་འཇིག་རྟེན་མཐུན་འཇུག་འབྱམས་ཀླས་པའི། །
ཕྲིན་ལས་རྒྱ་མཚོའི་རྡུལ་གྱིས་དོ་ཟླ་མིན། །ཨོཾ་མ་ཎི་པདྨེ་ཧཱུྃ་ཧཱི༔ ཕྱོགས་དུས་གདུལ་
བྱའི་འགྲོ་བ་མཐའ་དག་དང་། །ཁྱད་པར་ཤིན་ཏུ་སྙིགས་མའི་སེམས་ཅན་རྣམས། །
བརྩེ་བས་རྗེས་བཟུང་མ་ལྟར་བྱམས་མགོན་གྱིས། །འཛད་མེད་ཆོས་ཀྱི་སྨོན་ལམ་
གྲུ༑ ༑རྣམ་རིག་དར་ཆེན་གཡོ་བ་བརྩོན་འགྲུས་ཀྱི། །རླུང་ཕྱོགས་ཐར་བའི་གླིང་
དུ་བསྒྱུར་མཛད་པའི། །དེད་དཔོན་སྤྱན་རས་གཟིགས་མགོན་སྙིང་ནས་དྲན། །ཨོ་
མ་ཎི་པདྨེ་ཧཱུྃ་ཧི སྔོན་ནས་མེ་ཏོག་ཕོག་པའི་ལྷ་སྐལ་ཉིད། །སྐྱེ་འཆི་བར་དོའི་སྣང་
བ་གང་ཤར་ཡང་། །མི་འབྲལ་རྟེན་འབྲེལ་སྒྲིག་པའི་མཚན་སྔགས་ཀྱི། །མཆོད་
སྤྲིན་མགྲིན་པའི་ལམ་ནས་ལྷུང་ལྷུང་སྒྲོགས། །ཨོཾ་མ་ཎི་པདྨེ་ཧཱུྃ་ཧི༔ རྒྱལ་སྲས་ཉི་
མའི་སྙིང་པོའི་འོད་ཟེར་གྱིས། །ལུས་ཅན་པདྨའི་ཚལ་གྱི་ཁ་ཕྱེས་ནས། ཆོས་ཀྱི་དྲི་
བསུང་རོལ་བ་མཐའ་ཡས་པས། །འཚོ་མཛད་དཔལ་གྱི་ཤེས་པའི་ཆར་ཕོབ་ཅིག །

ཨོཾ་མ་ཎི་པདྨེ་ཧཱུྃ་ཧཱུྃ༔ མི་ཕྱེད་མོས་པའི་གདུང་བ་དྲག་པོའི་ངང་། །སྙན་འཇེབས་
སྔགས་ཀྱི་རྒྱང་གླུས་འབོད་པ་ཡིས། །གྲུབ་པའི་བྱིན་ཆེན་དབྱིངས་ནས་རང་བྱུང་
བས། །བདག་རྒྱུད་བྱང་གྲོལ་ལམ་དུ་སྨིན་པར་མཛོད། །ཨོཾ་མ་ཎི་པདྨེ་ཧཱུྃ་ཧཱུྃ༔ སྤངས་
རྟོག་ཏི་སེའི་རི་བོ་འབུམ་སྙེད་ལས། །རབ་འབབ་བདུད་རྩི་དཀར་པོའི་ཐིགས་པ་
ཡིས། །བསིལ་བྱས་སྔགས་ཕྲེང་ཀུནྡའི་དགའ་ཚལ་ལ། །ཉེར་སྤྱོད་གངས་ཅན་
འགྲོ་འདི་བསྐལ་པ་བཟང་། །ཨོཾ་མ་ཎི་པདྨེ་ཧཱུྃ་ཧཱུྃ༔ གཟུང་འཛིན་རྣམ་གཡེང་ཞེན་
པས་སེམས་ཉིད་བསྒྲིབས། །ལྷག་པའི་ལྷ་ཡི་ཆོས་སྐུའི་ཐུགས་དང་འགལ། །ཉིན་
མཚན་འོད་གསལ་བསྒོམ་པས་ཤེས་སྒྲིབ་སྦྱང་། །གནས་ལུགས་དོན་གྱི་འཕགས་
པའི་རང་ཞལ་སྟོན། །ཨོཾ་མ་ཎི་པདྨེ་ཧཱུྃ་ཧཱུྃ༔ འབྲེལ་མེད་འཆལ་གཏམ་མང་པོའི་
ངག་སྒྲིབ་ཀྱིས། །འགགས་མེད་ལོངས་སྐུའི་གསུང་མཆོག་རྒྱུན་ལས་ཉམས། །
མདོ་རྒྱུད་ཆུ་གཏེར་སྙིང་པོ་ཡི་གེ་དྲུག །བཟླས་པས་མགྲིན་པ་ལོངས་སྤྱོད་འཁོར་ལོ་
སྦྱངས། ཨོཾ་མ་ཎི་པདྨེ་ཧཱུྃ་ཧི༔ མི་གཙང་ལུས་ལ་ལོག་པའི་འདུ་ཤེས་ཀྱིས། །བདེ་
སྟོང་སྐུ་ཡི་རྡོ་རྗེ་མ་སྦྱངས་པས།།དབང་རྟག་ཕྱག་རྒྱ་བཅིང་པའི་དམ་ཚིག་རོལ།
སྟོང་གཟུགས་སྒྱུ་ལུས་ལྷ་ཡི་རྣལ་འབྱོར་བསྒོམ། །ཨོཾ་མ་ཎི་པདྨེ་ཧཱུྃ་ཧི༔ བྱམས་ཆེན་
རྒྱལ་བས་བུ་ལྟར་སྐྱོང་བ་ཡི། །འགྲོ་ཀུན་ཕ་མར་མ་ཤེས་སྡང་སེམས་ཀྱིས། །ཐེག་
ཆེན་དོན་ལས་གོལ་བའི་ཉོན་མོངས་རྣམས། །དག་བྱེད་བྱང་ཆུབ་སེམས་ཉིད་
སྔགས་སུ་ཤར། །ཨོཾ་མ་ཎི་པདྨེ་ཧཱུྃ་ཧཱུྃ༔ རང་རྒྱུད་ཐ་མལ་གོམས་པའི་ཨ་འཐས་
ཀྱིས། དག་པའི་སྣང་བ་མ་རིག་ཀུན་བརྟགས་ལས། །སྣང་གྲགས་ལྷ་ཡི་གསང་
གསུམ་ལྐོག་གྱུར་པ། གསལ་བྱེད་བསྐྱེད་རྫོགས་སྙིང་པོ་ཡི་གེ་དྲུག །ཨོཾ་མ་ཎི་པདྨེ་

་
ཧུ་ཧི༔ ལུས་ཀྱི་བསྐྱེད་རིམ་སྣང་སྟོང་ལྷ་ཡི་སྐུ། །ངག་གི་བཟླས་བརྗོད་གྲགས་སྟོང་
ལྷ་ཡི་གསུང་། །སེམས་ཀྱི་རྫོགས་རིམ་རིག་སྟོང་ལྷ་ཡི་ཐུགས། ལྷག་པའི་བདེན་
གཉིས་གསང་སྔགས་ལམ་གྱི་ཕུལ། །ཨོཾ་མ་ཎི་པདྨེ་ཧཱུྃ་ཧི༔ རིན་ཆེན་ཆོས་མཛོད་
ཡོངས་ཀྱི་བཅུད་བསྡུས་པ། ཟབ་དགུའི་དོ་ཤལ་ཀླུབ་ཀྱང་མི་ངོམ་པར། འཆི་མེད་
ཟླ་བའི་མགུལ་འཁོར་འཁྱིལ་བ་བཞིན། རིག་སྔགས་ནོར་བུ་བརྒྱུས་པའི་རྒྱུན་ལ་
རོལ། །ཨོཾ་མ་ཎི་པདྨེ་ཧཱུཾ་ཧཱི༔ ཡོན་ཏན་ལྷུན་པོའི་ཆ་ཤས་ལས་འཕྲོས་པའི། །འོད་
བཟང་སྔགས་ཀྱི་རེག་པ་སླུ་བྱེད་ཀྱི། །བདུད་ལ་ཐེབ་དང་ཕྱོགས་ལས་རྣམ་རྒྱལ་
ཞིང་། །སྲིད་པའི་རིམ་སེལ་དཔའ་བོ་གཅིག་ཐུབ་ཡིན། །ཨོཾ་མ་ཎི་པདྨེ་ཧཱུཾ་ཧཱི༔ ཁྱད་
ཆོས་སྔགས་ཀྱི་དོན་རྣམས་རྙེད་དཀའ་བ། །འདེམ་ལས་ནོར་བུ་བཞིན་ཡང་གྲངས་
མེད་ཀྱི། །གོང་ནས་སྨོན་པ་དུས་སུ་གྲུབ་གྱུར་པའི། །སྤང་བྱ་གཉེན་པོར་བསྒྱུར་
བའི་ཐབས་དང་ཕྲད། །ཨོཾ་མ་ཎི་པདྨེ་ཧཱུྃ་ཧི༔ གདོས་བཅས་བྲལ་བའི་ཡེ་ཤེས་རྩིབ་
བརྒྱ་བའི། །རེ་མིག་སྒོ་སྟོང་འབར་བའི་ལེགས་བྱས་ཀྱི། །ཆོས་ཚུལ་ཟབ་མོའི་
མིག་བརྒྱའི་སྲོལ་ཕྱེས་པ། །མི་མཇེད་སྟོན་པ་མཆོག་གི་དཔལ་ལས་བྱུང་། །ཨོཾ་མ་
ཎི་པདྨེ་ཧཱུྃ་ཧི༔ དལ་འབྱོར་ཐོབ་ཀྱང་དམ་པས་མ་ཟིན་པའི། །འདོད་ཁམས་བྱིས་
པ་ཚོགས་དྲུག་བདུད་ཀྱིས་བཅིང་། །ན་ཚོད་ཡོལ་བ་ནམ་གཞུགས་སྦྲང་བུ་འདྲ། །
ནམ་འཆི་ཆ་མེད་ངང་ནས་ཡིག་དྲུག་བཟླ། །ཨོཾ་མ་ཎི་པདྨེ་ཧཱུྃ་ཧཱུྃ༔ སྟོན་པ་ལམ་
ཞུགས་དེད་དཔོན་སྲིན་ཡུལ་ནས། །འཕགས་པ་རྟ་མཆོག་རོལ་བས་བསྒྲལ་བ་
བཞིན། །རང་དོན་འཁོར་བ་འདི་ལ་མི་ཆགས་པར། །གཞན་དོན་སྙིང་རྗེའི་ངང་
ནས་ཡིག་དྲུག་བཟླ། །ཨོཾ་མ་ཎི་པདྨེ་ཧཱུྃ་ཧཱུྃ༔ འདོད་སྲེད་ཆེ་ན་སྨིག་སྒྱུའི་ཆུ་ཡིས་

འཁྱེར། །ཨ་འཐས་ཆེ་ན་རྨི་ལམ་སྤྲུལ་གྱིས་ཟིན། །བདེན་ཞེན་དམ་པ་བྱེ་མའི་
མཁར་གྱིས་བསླུ། །བདེན་མེད་སྒྱུ་མ་བསྒོམ་ནས་ཡིག་དྲུག་བཟླ། །ཨོཾ་མ་ཎི་པདྨེ་
ཧུ་ཧཱི༔ ཚེ་འདི་ལྷུར་ལེན་སླད་མའི་དོན་གྱི་གེགས། །བློ་སྣ་མང་པོ་ཆོས་ཚུགས་
འཆོར་བའི་རྐྱེན། །འདུན་གྲོགས་བསོག་པ་ཆགས་སྡང་འཕེལ་བའི་རྒྱུ། །དགོས་
མེད་གཅིག་ཆོག་ཤེས་པའི་ཡིག་དྲུག་བཟླ། །ཨོཾ་མ་ཎི་པདྨེ་ཧཱུྃ་ཧཱུྃ༔ ངན་སྤྱོད་སྲིན་
མོས་གཏམ་པའི་གྲོང་ཁྱེར་ལས། །འབྱིན་མཛད་འཕགས་པ་རྟ་ཡི་ཤུགས་འཆང་
བྱས་ནས་ཡིག་དྲུག་བསྒྲགས། །ཨོཾ་མ་ཎི་པདྨེ་ཧཱུྃ་ཧི༔ རབ་ཞིའི་ཏིང་འཛིན་ཟབ་མོའི་
གནས་མལ་དུ། །སྤྲོ་བསྡུ་བྲལ་བའི་ཤེས་པ་བག་ཡང་པོ། །དགའ་བཞིའི་ཉམས་
སྐྱེས་བུའི་རྣ་ལམ་རྒྱལ་བའི་མཚན། མགྲིན་གླུ་སྒྲོགས་༼ཡུལ་འོར་མོ་འཇིག་གི་གྲོ་
ངར་ཆེན་མི་གཙང་གཅིག་གི་གནས་ན། སྲིན་བུའི་རིགས་བརྒྱ་སྟོང་སུམ་འཕགས་པ་བུང་བའི་གཟུགས་ཀྱིས།
སྒྲ་དཔུང་བུང་དུ་བྱུང་སྟེ་རྒྱལ་ལ་ཕྱག་འཚལ་ཞེས་བྱས་པས་དེ་དག་གི་དེ་རྗེས་སུ་དྲན་པ་འཇིག་ལྟ་བརྩོན་ནས།
ཐོད་བྱིངས་ཁ་ན་བྲིས་སྤོས་ཀྱི་དྲི་ཞེས་བྱ་བར་གྱུར་ཏེ་བདེ་ཅན་དུ་སྐྱེས་གསུངས། མཆན།༽པ་སེར་གྱི་
བུང་བ་ཡིས། །བསྐུལ་ནས་དག་པ་བདེ་བ་ཅན་དུ་འགྲོ། ཨོཾ་མ་ཎི་པདྨེ་ཧཱུྃ་སྙིང་
རྗེའི་སྤྲིན་ལས་པདྨོ་ཆུ་བསིལ་གྱིས། །ཤིན་ཏུ་མནར་བའི་མེ་དཔུང་རྫོང་འགྱུར་
སོགས། །གནས་ངན་བླང་རྣམས་མཐོ་རིས་དབུགས་འབྱིན་པའི། །རབ་འབྱམས་
ལས་ལ་བསྐུལ་བྱེད་དོན་ཡོད་ཞགས། །ཨོཾ་མ་ཎི་པདྨེ་ཧཱུྃ་ཧཱུྃ༔ ཟག་མེད་སྐུ་ལས་

བྱམས་པའི་བཟའ་བཏུང་གིས། །ཡི་དྭགས་ཚིམ་ཞིང་མཚན་གྱི་དབྱངས་ཐོས་པས། །
འཇིག་ལྟའི་རི་བོ་ཞིག་ནས་བདེ་ཅན་དུ། །རྒྱལ་སྲས་འདོད་པའི་བཞིན་ཅན་སྐྱེ་
བར་གྱུར། །ཨོཾ་མ་ཎི་པདྨེ་ཧུ་ཧི༔ དེ་ཕྱིར་འཕགས་པའི་རྣམ་ཐར་ཟ་མ་ཏོག །རྒྱལ་
བས་༼སྤོས་ཀྱི་བཞིན་ཞེས་བྱ་བའི་ཚུང་བར་གྱུར་པ་མཆན།།རྒྱལ་བ་ལྷག་མཐོང་༼ ཐེངས་བྱུང་
སེམས་སྦྱིན་ལ་དཔའ་བར་གྱུར་ཚེ། མཆན། གཙུག་ལྡན་ལས། གསན་ནས་རྡོ་རྗེའི་ལུང་
གིས་རབ་བསྔགས་རྣམས། །བཟླས་བརྩོན་ཡོང་ལ་འབད་མེད་འགྲུབ་པར་འགྱུར།།
ཨོཾ་མ་ཎི་པདྨེ་ཧཱུྃ་ཧི སེར་སྣའི་ལས་སྒྲིབ་གནས་གཙང་ལྷ་ཡུལ་ན། །ལྷའི་བུ་རྣ་ཆ་
མཆོག་ཅེས་དབུལ་ཕོང་བ། །འཕགས་མཆོག་བྲམ་ཟེའི་གཟུགས་ཀྱི་འདུལ་བ་
བཞིན། །སྨོན་ལམ་ཡོངས་གྲུབ་འབྲེལ་བ་དོན་དང་ལྡན། །ཨོཾ་མ་ཎི་པདྨེ་ཧཱུྃ་ཧཱུྃ༔ དོན་
མེད་འཇིག་རྟེན་སྤྱོད་པ་ལྷུར་བླང་ནས། །མཐོ་རིས་འཆི་མེད་དགའ་བའི་དཔལ་
ལས་ཉམས། །ཆོས་སྤྱོད་ཀུན་གྱི་སྙིང་པོ་འདི་བཟླས་པས། །ཕྱིན་དྲུག་ལམ་གྱི་
ཚོགས་གཉིས་ཡོངས་སུ་རྫོགས། །ཨོཾ་མ་ཎི་པདྨེ་ཧཱུྃ་ཧཱུྃ༔ འཛམ་བུའི་ཆུ་གསེར་དྲི་
མས་མི་གོས་ལྟར། །རིགས་སྔགས་འཆང་བའི་སྐལ་བཟང་སྐྱེས་བུ་ཡང་། །ཟག་
བཅས་འཁོར་བའི་ཆོས་རྣམས་རང་བཞིན་གྱི། །ཟིལ་གནོན་དམ་ཆོས་ཉིན་བྱེད་
དང་། །དབུགས་ཀྱི་འབྱུང་རྔུབ་ཕོག་དང་ལག་པ་ཡིས། །རེག་ཚད་བྱང་ཆུབ་སེམས་
དཔའ་ཕྱིར་མི་ལྡོག །ཐོབ་འགྱུར་ཕན་ཡོན་དཔག་མེད་རྒྱལ་བས་གསུངས། །
ཨོཾ་མ་ཎི་པདྨེ་ཧཱུཾ་ཧཱི ནད་གདོན་འབྱུང་པོའི་ཉེར་འཚེ་མཐའ་དག་གི །གདུག་པའི་
འཁྲུལ་འཁོར་ར་བ་ཆུད་གྱུར་ཀྱང་། །དཔའ་བོ་གོ་བགོས་ལྟ་བུའི་རིག་སྔགས་

འདི། །ངོ་མཚར་མ་གྷ་ཏ་ཡི་དཔེ་དང་མཚུངས། །ཨོཾ་མ་ཎི་པདྨེ་ཧཱུྃ་ཧི༔ མེ་དང་བུད་
ཤིང་ཇི་བཞིན་བཟླས་པའི་མེས། །མཚམས་མེད་ལས་ཀྱི་རྣམ་སྨིན་འབྱུང་འགྱུར་
རྣམས། །མ་ལུས་ཡོངས་བསྲེག་མ་འོངས་བསྐལ་པ་ལ། །སྒྲིབ་པའི་འཁོར་ལོ་ཉིད་
ཀྱིས། །ཁམས་གསུམ་རྨི་ལམ་དུ་མགོ་འཁོར་ཡང་། །ཐུགས་རྗེ་ཉིན་བྱེད་འབར་
བས་མདུན་བསུས་ཏེ། །དག་པའི་ཞིང་དུ་དྲོངས་ཤིག་ལྷག་པའི་ལྷ། །ཨོཾ་མ་ཎི་པདྨེ་
ཧུ་ཧི༔ འཕགས་མཆོག་སྒྱུ་འཕྲུལ་རོལ་བའི་སྐུ་གསུང་ཐུགས། །མི་ཟད་རྒྱན་གྱི་
འཁོར་ལོས་དབང་བསྐུར་བས། །བདག་དང་འབྲེལ་ཐོགས་འགྲོ་བ་མ་ལུས་པའི། །
སྒོ་གསུམ་བཀྲ་ཤིས་རྟགས་ཀྱིས་མཛེས་གྱུར་ཅིག །ཨོཾ་མ་ཎི་པདྨེ་ཧཱུྃ་ཧི༔ རྣམ་དཀར་
དགེ་ཚོགས་ཉི་ཟླའི་དཀྱིལ་འཁོར་ལས། །གཟི་བརྗིད་བྱིན་གྱི་འོད་ཟེར་མཆོག་
འབར་བས། །ཉམས་ཐག་བར་དོའི་འགྲོ་བ་ལ་སོགས་པས། །རྣམ་གྲོལ་ལམ་
ཚིག་གིས། །ནམ་ཡང་ལོག་པར་ལྟུང་ལ་མི་འཇིགས་ཤིང༌། །འཁོར་ལོ་བཞི་ཡི་
པདྨེ་ཧཱུྃ་ཧཱུྃ༔ གསེར་འགྱུར་རྩི་དང་ལྕགས་ཁམས་ཇི་བཞིན་དུ། །བདེ་མཆོག་ཐབས་
ལ་མཁས་པའི་གསང་སྔགས་ཀྱིས། །གདོས་བཅས་ཟག་པ་མེད་པའི་མཁའ་
དབྱིངས་སུ། །འཇིགས་བྲལ་རྡོ་རྗེའི་སྐུ་བཞི་འགྲུབ་པར་ཤོག །ཨོཾ་མ་ཎི་པདྨེ་ཧཱུཾ།
ཧཱི༔ སླར་ཡང་དབྱིངས་ལས་ཡེ་ཤེས་ལྷུན་གྲུབ་ཀྱི། །སྒྱུ་འཕྲུལ་ཟབ་མོ་འབུམ་གྱི་
སྐབས་ཕྱེས་ནས། །འགྲོ་ཀུན་འཁོར་བའི་འདམ་ནས་སྒྲོལ་བ་ལ། །རྣམ་ཐར་སྤྱན་

འགྱུར་ཡིད་སྨོན་མ་ལུས་གེགས་མེད་དུ། །འགྲུབ་པའི་མཐུན་རྐྱེན་ཡིད་བཞིན་
འགྲུབ་པར་ཤོག །ཨོཾ་མ་ཎི་པདྨེ་ཧཱུྃ་ཧཱུྃ༔ ཅེས་འཕགས་པ་སྤྱན་རས་གཟིགས་ཀྱི་རིག་སྔགས་ཡིག་
དྲུག་ཛརྡ་བསྐུལ་ཚོགས་གཉིས་འཇུག་སྒོ་ཞེས་བྱ་བ་འདི་ཡང་དྷརྨའི་མིང་གིས་བྲིས་པའི་དགེ་བས་འགྲོ་རྣམས་
འཕགས་པའི་གོ་འཕང་ལ་མྱུར་དུ་འགོད་པའི་རྒྱུར་གྱུར་ཅིག དགེའོ། བཀྲ་ཤིས་པར་གྱུར་ཅིག ། །
ཐུབ་དྲུགས་རིག་གསུམ་མགོན་པོ་དང་། །བཀའ་བརྒྱུད་བླ་མ་ཡི་དམ་ཞི་ཁྲོའི་ཚོགས། །
མཁའ་འགྲོ་ཆོས་སྐྱོང་བཅས་ལ་གུས་པས་འདུད། །དུས་གསུམ་སངས་རྒྱས་བྱང་
སེམས་སྤྲུལ་སྐུ་རྣམས། །ལས་དང་སྐལ་ལྡན་སེམས་ཅན་འདྲེན་དོན་དུ། །ཐབས་
ལ་མཁས་པས་སྤྲུལ་པ་སྣ་ཚོགས་འགྱེད། །འཕྲིན་ལས་རྣམ་བཞིའི་ཆོ་འཕྲུལ་
བསམ་ཡས་ལས། །འགྲོ་རྣམས་སྒྲིབ་གཉིས་སྦྱང་ཞིང་ཚོགས་རྫོགས་ཕྱིར། །རྒྱལ་
བའི་བཀའ་དང་རྒྱུད་གཞུང་དུ་མ་ནས། འཁོར་ལོའི་ཕན་ཡོན་ཉུང་ཙམ་བཏུས་
ནས་ནི། །བློ་རྨོངས་གོ་བདེ་ངེས་ཤེས་བསྐྱེད་པའི་ཕྱིར། །ཕྱོགས་མེད་དོན་དུ་ཕྱོགས་

སྐབས་འདིར་བསྟན་བྱའི་འཁོར་ལོ་ནི་འདི་ཕྱི་གཉིས་ཀར་དངོས་བརྒྱུད་གང་རུང་
གི་སྒོ་ནས་ཕན་ཡོན་ཆེན་པོ་འབྱུང་བའི་འཁོར་ལོའི་ངོ་བོ་ནི། དམ་བའི་ཆོས་དང་
ལ་དབྱེ་ན། བསྒོམས་པའི་འཁོར་ལོ་དང་། བཀོད་པའི་འཁོར་ལོ་དང༌། བསྐོར་
བའི་འཁོར་ལོ་དང་། གསུམ་མོ། །བསྒོམས་པའི་འཁོར་ལོ་ནི། ལྷ་བསྐྱེད་པའི་
གྱིས་དངོས་གྲུབ་འབྱུང་བ་དེའོ། །བཀོད་པའི་འཁོར་ལོ་ནི་ཞི་རྒྱས་དབང་དྲག བསྲུང་
བཟློག་བསད་གསུམ། བཏགས་གྲོལ་སོགསསོ། །བསྐོར་བའི་འཁོར་ལོ་ལ། མུ་
དྲག་གི་འཁོར་ལོ་དང་། ལས་ཕྲན་ཚེགས་དང་། ལས་རབ་འབྱམས་ཀྱིས་དངོས་
གྲུབ་འབྱུང་བའི་འཁོར་ལོ་སོགས་སོ། །རྐྱེན་ལ་ལྟོས་ཚུལ་གྱིས་དབྱེ་ན། ས་འཁོར།
ཆུ་འཁོར། རླུང་འཁོར། ལག་འཁོར་གྱི་རིགས་ལ། ལུབ་ནས་བསྐོར་བའི་ལག་
འཁོར་དང་། འཐེན་འཁོར། གཤོག་འཁོར། རྩེ་འཁོར། གཟུགས་རྒྱུན་ལ་ལྟོས་
དེ་ཁྲ་འཁོར། གསེར་འཁོར། དངུལ་འཁོར། ཟངས་འཁོར་སོགས་སོ། དེའི་བྱ་
ཐབས་ནི། གསུང་རབ་མདོ་སྔགས་ཀྱི་གཞུང་དང་གཟུངས་སྔགས་ཟབ་མོ་རྣམས།
རབ་གསེར་དངུལ་མཚལ་གསུམ། འབྲིང་གཡུ་དང་དུང་། ཐ་མ་སྣག་ཚའི་བཞེངས་
ལ༑ རབ་གནས་བཀྲ་ཤིས་སྨོན་ལམ་བྱས་ནས་བསྐོར་བའི་ཕན་ཡོན་རྒྱས་པར་
བཤད་ན། ཞི་རྒྱས་དབང་དྲག་སོ་སོར་ཅི་འདོད་འགྲུབ་པའི་དངོས་གྲུབ་ཐོབ་ལ།

ཡིད་བཞིན་གྱི་ནོར་བུ་རིན་པོ་ཆེ་ལག་ཏུ་ཡོད་པ་ཡིན། བྲམ་ཟེ་རྣམས་ཀྱིས་ངན་
སྔགས་ཀྱི་འཁོར་ལོའི་ཕན་ཡོན་མང་དུ་བཤད་ན། འདིར་གསང་སྔགས་རིག་
སྔག་གཟུངས་སྔགས་ཟབ་མོའི་འཁོར་ལོ་ཆོས་དང་མཐུན་པ་སངས་རྒྱས་རྣམས་
ཀྱིས་ཕྲིན་ལས་ཡིན་པས། དད་པ་དྲག་པོས་བསྐོར་ན་གསུང་རབ་བཀླག་པ་དང་།
གཟུངས་སྔགས་བཟླས་པའི་ཕན་ཡོན་དང་འདྲ་ཞིང༌། འཁོར་ལོ་འདི་ཀུན་སློང་
དགེ་བའི་སེམས་ཀྱི་འཕེན་པ་སྔོན་དུ་བཏང་ནས། ལུས་ངག་ཡིད་གསུམ་གྱིས་
ནན་ཏན་དུ་འབད་ན། སྐུ་གསུང་ཐུགས་རྟེན་ལ་བསྐོར་བ་བྱེད་པ་དང་འདྲ་ཞིང་། །
ལག་འཁོར་འདི་དེ་བས་ཀྱང་ཚེགས་ཆུང་། བྱ་སླ། དོན་ཆེ། རྒྱུ་ཆུང་ཡང་ཕན་
ཡོན་ཤིན་ཏུ་ཆེ། རང་གིས་འབད་རྩོལ་དྲག་པོ་མི་དགོས་པར་ཡི་དམ་ཊཀྐི་ཆོས་
སྐྱོང་རང་བཞིན་ཏུ་འཁོར། གནོད་བྱེད་ཐམས་ཅད་ཟིལ་གྱིས་གནོན་པར་འགྱུར་
རོ༑ །དེས་ན་འཁོར་ལོ་རིན་ཆེན་འདི་རྒྱུན་དུ་བསྐོར་བའི་མི་རྣམས་ནི། བླ་མ་ཡི་
དམ་མཁའ་འགྲོ་ཆོས་སྐྱོང་བསྒོམ་ཞིང་། སྙིང་པོ་ཐམས་ཅད་དུས་གཅིག་ཏུ་བགྲང་
བར་འགྱུར་རོ། །བརྒྱུད་ལུང་མན་ངག་གསུམ་གྱི་སྙིང་པོ་འབྱུང་བའི་བཅུད་། ཚེ་
དང་བསོད་ནམས་ཡོན་ཏན་ཐམས་ཅད་སྤེལ་བའི་དོད་པོ། སྒྲུབ་པ་པོ་ཐམས་
ཅད་ཀྱི་ལས་སྦྱོར་སྟོབས་ཆེ་ལ་ལས་མྱུར་བ། རྒྱ་ཆེ་ལ་གཏིང་ཟབ་པ། གྲགས་
ཤིང་དཔའ་བ། འཁོར་ལོ་འདི་ལན་གཅིག་བསྐོར་བའི་ཡོན་ཏན་ཡང་། བསམ་
གྱིས་མི་ཁྱབ་བརྗོད་ཀྱིས་མི་ལོངས་པར་གསུངས་སོ། །ལན་གཅིག་བསྐོར་བས་
ལུས་ཀྱི་སྒྲིབ་པ་དག ལན་གཉིས་བསྐོར་བས་ངག་གི་སྒྲིབ་པ་དག ལན་གསུམ་
བསྐོར་བས་ཡིད་ཀྱི་སྒྲིབ་པ་དག དེ་བས་མང་བསྐོར་རྫོགས་པའི་སངས་རྒྱས་

ཐོབ་གསུངས། མེ་ལ་བསྐོར་ན་དུ་བས་གར་ཁྱབ། ཆུ་ལ་བསྐོར་ན་ཆུ་དེས་གར་
ཁྱབ། རླུང་ལ་བསྐོར་ན་རླུང་གིས་གར་ཁྱབ་དང་། ལག་ཏུ་བསྐོར་ན་མི་དེ་དག་གཞན་
སེམས་ཅན་སུས་མཐོང་བ་ཐོས་པ་དྲན་པ་རེག་པ་ཐས་ཅད་ལ། དཀར་བོ་དགེ་བས་
ས་བོན་ཐོབ་པར་འགྱུར་ཞིང་། དགོས་འདོད་ཐམས་ཅད་འབྱུང་བའི་འཁོར་ལོ་འདི།
རྒྱུན་དུ་བསྐོར་བའི་བསོད་ནམས་ནི། སྟོབས་འཁོར་ལོས་བསྒྱུར་བས་རྒྱལ་པོ་
དེའི་དཔལ་དང་། འབྱོར་བ་དང་། གཟི་བརྗིད་དང་། ཚེ་དང་བསོད་ནམས་བཀྲགས་
མདངས་ནུས་མཐུ་ཐམས་ཅད་ཐོབ་པར་འགྱུར་རོ། །མཐུ་དང་རྩལ་སྟོབས་དང་
བྱིན་རླབས་ཤིན་ཏུ་ཆེ་བར་འབྱུང་ངོ་། །འཁོར་ལོ་འདི་དུས་རྒྱུན་དུ་བསྐོར་བའི་
ཡོན་ཏན་ནི། ཚེ་རབས་ཐམས་ཅད་དུ་སངས་རྒྱས་བྱང་སེམས་དགེ་འདུན་བླ་མ་
ཡི་དམ་མཁའ་འགྲོ་ཆོས་སྐྱོང་ཐམས་ཅད་དང་ཞལ་མཇལ་བར་འགྱུར་རོ། །ཆོས་
ལ་ལོངས་སྤྱོད་པའི་སྐལ་བ་དང་ལྡན་པར་འགྱུར་རོ། །བདག་གཞན་གྱི་དོན་ལ་
དུས་རྒྱུན་དུ་ཆོས་ཀྱིས་འཁོར་ལོ་བསྐོར་བའི་བསྐལ་བ་དང་ལྡན་པར་འགྱུར་རོ།།
འཁོར་ལོ་འདིའི་དབང་དང་ནོར་སྒྲུབ་པ་ཚེ་སྒྲུབ་ཆེན་པོ་ཡིན་ནོ། །འཁོར་ལོ་འདིས་
ཚེ་རབས་ཐམས་ཅད་དུ་ཚེ་རིང་བ་དང་ནད་ཉུང་བ་དང་། ལོངས་སྤྱོད་ཐམས་ཅད་
འཕེལ་བར་འགྱུར་རོ། །འཁོར་ལོ་འདིས་ཚེ་འདིར་ཡང་དགྲ་རྐུན་ཇག་གསུམ་མེའི་
འཇིགས་པ་དང་ཆུ་དང་རླུང་དང་ས་གཡོས་ཀྱི་འཇིགས་པ། གཟའ་དང་། ཐོག་
གི་འཇིགས་པ་ཐམས་ཅད་ལས་ཐར་བར་འགྱུར་རོ། འཁོར་ལོ་འདིས་ཚེ་རབས་
ཀུན་ཏུ་མཚོན་དང་དུག་གིས་འཇིགས་པ་དང་། ནང་དང་། མུག་གེ་དང་། སྡུག་
བསྔལ་དང་ཉེས་སྐྱོན་ཐམས་ཅད་ལས་ཐར་བར་འགྱུར་རོ། །འཇིག་རྟེན་གྱི་མི་དང་

རྒྱལ་པོའི་ཆད་པ་ལས་ཐར་བའི་ནུས་པ་ཡོད་དོ། །འཁོར་ལོ་འདིའི་འབྱུང་པོ་དང་།
རྒྱལ་པོ་དང་། བདུད་དང་། མུ་སྟེགས་དང་། དམ་ཉམས་དང་། གཟའ་དང་། ཀླུ་
དང་། ས་བདག་དང་། བཙན་དང་། མ་མོ་དང་། ཤ་ཟ་དང་། སྲིན་པོ་དང་། དྲི་
ཟ་དང་། ཐེའུ་རང་དང་། སྡེ་བརྒྱད་ཀྱི་ལྷ་འདྲེ་མི་མ་ཡིན་པ་ཐམས་ཅད་ཀྱིས་གནོད་
པས་མི་ཚུག་པར་འགྱུར་རོ། །འཁོར་ལོ་འདིའི་འཇིག་རྟེ་ལས་འདས་པའི་ཆོས་
སྐྱོང་ཐམས་ཅད་ཀྱིས་ཕྲིན་ལས་བསྒྲུབ་ཅིང་། བར་ཆད་ཐམས་ཅད་བཟློག་པར་འགྱུར་
རོ༑ ༑འཁོར་ལོ་འདིས་ནོར་བུ་རིན་པོ་ཆེ་དང་། གཡུ་དང་མུ་ཏིག་དང་། མུ་མེན་
དང༌། མན་ཤེལ་དང་། ཆུ་ཤེལ་དང་། གསེར་དངུལ་ལ་སོགས་རིན་པོ་ཆེ་སྣ་བདུན་
དང༌། སྟག་གཟིག་སྣམ་ཕྲུག་དར་གོས་སོགས་ལ་ལོངས་སྤྱོད་པར་འགྱུར་རོ། །
འཁོར་ལོ་འདིས་འབྲས་དང་། ནས་དང་། གྲོ་དང་། སྲན་མ་སོགས་འབྲུ་སྣ་དགུ་
ལ་ལོངས་སྤྱོད་པར་འགྱུར་རོ། །རྟ་དང་། མ་ཧེ། གླང་པོ་ཆེ། བ་གླང་། མཛོ།
འབྲི་ར་ལུག་སོགས་ནོར་ཐམས་ཅད་ལ་ལོངས་སྤྱོད་པར་འགྱུར་རོ། །འཁོར་ལོ་
འདིས་རྒྱན་དང་ཡོ་བྱད་དཔལ་འབྱོར་ཕུན་སུམ་ཚོགས་པར་འགྱུར་རོ། །གཞན་ཡང་
གང་གིས་གནོད་པས་མི་ཚུགས་ཤིང་། ཕྱོགས་ཀུན་ལས་རྣམ་པར་རྒྱལ་བར་འགྱུར་
རོ༑ ༑འཁོར་ལོ་འདིས་ཚེ་རབས་ཐམས་ཅད་དུ་ཕྱོགས་བཅུའི་སངས་རྒྱས་བྱང་སེམས་
ལ་ཆོས་དང་ཟང་ཟིང་གི་སྦྱིན་པ་རྒྱུན་ཆད་མེད་པར་འགྱུར་རོ། །འཁོར་ལོ་འདིས་
རིང་གི་བླ་མ་དང་། གྲོགས་པོ་དང་། ཡི་དམ་ཞི་ཁྲོ་མཁའ་འགྲོ་ཆོས་སྐྱོང་ལ་དམ་
ཚིག་ཆགས་ཉམས་དང་། འཁོན་དང་། མ་མཉེས་པ་དང་། གཞན་ཡང་ལུས་ངག་

ཡིད་གསུམ་གྱི་སྒོ་ནས་བྱས་པའི་ཉེས་པ་ཐམས་ཅད་དག་པར་གསུངས་སོ། །གཞན་
ཡང་མཚམས་མེད་པ་ལྔ། ལྕི་བ་བཞི། ལོག་པ་བརྒྱད་མི་དགེ་བཅུ་ལ་སོགས་པའི་
སྡིག་པ་ཐམས་ཅད་ཀྱང་འགྱོད་པ་དྲག་པོའི་ཕྱིན་ཆད་སྡོམ་སེམས་དང་བཅས་པས་
འཁོར་ལོ་བསྐོར་ན་བྱང་བར་གསུངས་སོ། །འཁོར་ལོ་འདིས་ཚེ་རབས་ཐམས་ཅད་
དུ་ཁམས་གསུམ་སྲིད་གསུམ་ལྷ་འདྲེ་མི་གསུམ། ཟས་ནོར་ཆོས་གསུམ་ཐམས་
ཅད་དབང་དུ་འདུ་བར་འགྱུར་རོ། །འཁོར་ལོ་འདིའི་ཚེ་རབས་ཀུན་ཏུ་ལྷ་མི་ཐམས་
ཅད་དེ་ལ་དགའ་བར་འགྱུར་རོ། །ཐུགས་རྗེའི་བདག་ཉིད་ཅན་གྱི་དཀོན་མཆོག་
གསུམ་དང་
། བླ་མ་དང་འཕགས་པའི་ཚོགས་ཐམས་ཅད་ཀྱང་རྗེས་སུ་ཡི་རང་བར་
འགྱུར་རོ། །དེའི་འགྲོ་དོན་དང་འཕྲིན་ལས་ནི་ཕྱོགས་དང་ཕྱོགས་མེད་འབྱུང་ཞིང་།
སྙན་གྲགས་ཀྱིས་སྟོང་གསུམ་གང་བར་འགྱུར་རོ། །ཆོས་བསྒྲུབ་པའི་མཐུན་རྐྱེན་
ཐམས་ཅད་ལྷུན་གྱིས་གྲུབ་ཅིང་། འགལ་རྐྱེན་བར་ཆད་ཐམས་ཅད་ལ་ནད་དང་།
གདོན་དང་། རྐྱེན་དང་། ནད་རིགས་སུམ་བརྒྱ་དྲུག་ཅུ། བགེགས་རིགས་སྟོང་
ཕྲག་བརྒྱད་ཅུ། གློ་བུར་ཉི་ཁྲི་ཆིག་སྟོང་། ཡེ་འགྲོགས་སུམ་བརྒྱ་དྲུག་ཅུ། བྱེད་
དང་། གཏད་མནན། མོ་ངན་པ། རྨི་ལམ་ངན་པ། ལྟས་ངན་པ། ཆོ་འཕྲུལ་ཆེ་
བ་ལ་སོགས་མི་མཐུན་པའི་ཕྱོགས་ངན་པ་ཐམས་ཅད། འཁོར་ལོ་འདིའི་ཡོན་ཏན་
གྱིས་བཟློག་པ། སློབ་དཔོན་པདྨའི་གསུངས་སོ། །འཁོར་ལོ་འདི། ཚེ་སྒྲུབ་པ་
བརྒྱ་དང་། བསྲུང་འཁོར་བརྒྱ་བཙུག་པ་དང་། བསྲུང་འཁོར་བརྒྱ་བཏགས་པ་བས།
སྟོབས་ཆེ་བ་གསང་བདག་ཉིད་ཀྱིས་གསུངས་སོ། །འཁོར་ལོ་འདི་བསྐོར་ན་ཡོན་
ཏན་ཅན་དང་། བསོད་ནམས་ཅན་དང་། ཁ་དྲག་འབྱོར་བ་ཅན་དང་། མཐུ་རྩལ་

དྲག་ཤུལ་སྡེ་དཔུང་ཅན་རྣམས་ཐམས་ཅད་ཀྱི་བསྡོངས་གྲོགས་བྱེད་པར་འགྱུར་
རོ༑ ༑སྡུག་བསྔལ་དང་དུ་ཁ་གོད་ཁ་ཐམས་ཅད་ལས་ཐར་རོ། །འཁོར་ལོ་འདིས་
སངས་རྒྱས་བྱང་སེམས་བླ་མ་ཡི་དམ་མཁའ་འགྲོ་ཆོས་སྐྱོང་ནོར་ལྷ་བཀའ་སྲུང་
ཐམས་ཅད་ཀྱིས་སྤྱན་ལམ་དུ། ཀུན་ཏུ་བཟང་པོའི་མཆོད་སྤྲིན་གྱི་ནམ་མཁའ་གང་
ནས་མཉེས་ཤིང་དགྱེས་ཏེ་དངོས་གྲུབ་སྟེར་བར་འགྱུར་རོ། །འཁོར་ལོ་འདི་སྐྱེ་བོ་
ཕོ་མོ་སུས་བསྐོར་བའི་བསོད་ནམས་ནི་འཁོར་གཡོག་ལོངས་སྤྱོད་བུ་ནོར་ཁྱིམ་
ཞིང་། བང་ཁང་། ཁ་རྗེ་དབང་ཐང་ཐམས་ཅད་ཆོས་དང་། མཐུན་འབྱོར་ཐམས་
ཅད་ཆར་བཞིན་འབབས་ནས། ལོངས་སྤྱོད་ཅིང་མངོན་པར་རྫོགས་པར་སངས་
རྒྱས་པར་འགྱུར་རོ། །འཁོར་ལོ་འདིས་མཐར་ཐུག་སངས་མ་རྒྱས་ཀྱི་བར། ལྷ་དང་
བླ་མ་དཀྱིལ་འཁོར་ཐམས་ཅད་ཀྱི་བདག་ཉིད་དུ་གྱུར་ནས། སེམས་ཅན་རྣམས་
ཀྱི་དོན་བྱེད་པར་འགྱུར་རོ། །རྒྱལ་བློན་བཙུན་མོ་འབངས་འཁོར་ཐམས་ཅད་
དང་། འགྲོ་བ་མཐའ་དག་གིས་ཡིད་དུ་འོང་ཞིང་། མཆོད་གནས་བྱེད་པར་འགྱུར་
རོ༑ ༑འཁོར་ལོ་འདིའི་དགེ་སློང་བཙུན་པ་འགའ་ཞིག འདུལ་ཁྲིམས་ཉམས་པ་
དང་། བྱང་སེམས་ཉམས་པ་དང་། གསང་སྔགས་ཀྱིས་དམ་ཚིག་ཉམས་པ། འགྱོད་
སེམས་ཀྱི་བཤགས་ཤིང་། འཁོར་ལོ་འདི་བསྐོར་ན་བྱུང་བ་མཁའ་འགྲོ་མ་ཨ་ར་
ལི་ལ་ཐུབ་པ་ཆེན་པོས་གསུངས་སོ། །འཁོར་ལོ་འདི་བསྐོར་བས་ཚེ་རབས་ཀུན་ཏུ།
ལོག་པར་ལྟ་བ་ཅན་གྱི་ཁྱིམ་དང་། ཞ་ལོང་འོན་ལྐུགས་དབུལ་པོ་བྲང་ཅན་གྱི་
ཁྱིམ་དུ་མི་སྐྱེ། སྡིག་པས་མི་གོས་ཤིང་། ཚེ་རབས་ཐམས་ཅད་དུ་རིགས་མཐོ་བ་དང་།
ཚེ་རིང་། ནད་མེད། གཟུགས་བཟང་། འབྱོར་བ་ཆེ། ཆོས་ལྡན་རིགས་མཐུན།

དལ་འབྱོར་ཀྱི་མི་ལུས་གཙང་མ་ཐོབ་ནས། མཁས་བཙུན་དགེ་བའི་བཤེས་གཉེན་
རྣམས་དང་ཞལ་མཇལ་ནས། ཆོས་སྤྱོད་པའི་སྐལ་བ་དང་ལྡན་པ། ཆོས་ཀྱིས་
རྒྱལ་པོའི་ཞལ་ནས་གསུངས་སོ། །འཇིག་རྟེན་དབང་ཕྱུག་གིས་ཀྱང་གསུངས་སོ།།
འཁོར་ལོ་འདིས་དཀར་ཕྱོགས་ཀྱི་ལྷ་ཐམས་ཅད་ཀྱིས་བསྲུངས་བ་དང་། སྐྱབས་
པ་དང་། སྦ་བ་དང༌། དུས་མིན་གྱིས་འཆི་བ་དང་། སྡུག་བསྔལ་ཐམས་ཅད་ལས་
ཐར་ནས། བུ་མེད་བུ་འདོད་པ་རྣམས་ལ་བུ་འབྱུང་ཞིང་། ནོར་དང་ཚེ་སྒྲུབ་པ་
རྣམས་ལ་ལྷས་སྡོང་གྲོགས་བྱེད་ནས་དོན་ཐམས་ཅད་འགྲུབ་པར་འགྱུར་རོ། །ཚེ་
འཕོས་ནས་ངན་སོང་གསུམ་གྱིས་སྒོ་འགགས་ཏེ། སྐྱེ་བ་དམན་པ་དང་མཐའ་
འཁོབ་ཀྱི་ལུས་སྤོངས་སྟེ། མི་ལུས་གཙང་མ་ཐོབ་ནས་ཆོས་སྤྱོད་པར་འགྱུར་རོ། །
དམྱལ་བ་དང་། ཡི་དྭགས་དང་། ཤ་ཟ་དང་། སྲིན་པོ་དང་། དྲི་ཟ་ལ་སོགས་
སེམས་ཅན་ཅིར་སྐྱེས་ཀྱང་སེམས་ཅན་གཞན་ལ་ཆོས་སྟོན་ཅིང་། སྨོན་ལམ་
འདེབས་ནུས་པར་འགྱུར་རོ། །འཁོར་ལོ་འདིས་ཚོགས་གཉིས་ཡོངས་རྫོགས་
མཐར་ཕྱིན་ནས། འགྱུར་མེད་ཀྱི་སྐུ་ཐོབ། འགགས་མེད་ཀྱི་གསུང་ཐོབ། འཁྲུལ་
མེད་ཀྱི་རྟོགས་པ་འཆར། དགོས་འདོད་འབྱུང་བའི་ཡོན་ཏན་དང་འཕྲིན་ལས་
ཐོགས་མེད་དུ་འགྲུབ་པར་འགྱུར་རོ། །ཆོས་ཐམས་ཅད་ཀྱི་མངའ་བདག་ཏུ་འགྱུར་
རོ༑ །འཁོར་ལོ་འདིའི་དོན་ཐུགས་སུ་ཆུད་ན། མི་བརྗེད་པའི་གཟུང་བརྟན་པོ་ཐོབ་
ནས། འཆད་པ་དང་། རྩོད་པ་དང༌། རྩོམ་པ་ལ་ཐོགས་པ་མེད་པར་འགྱུར་རོ། །
འཁོར་ལོ་འདིས་ཚེ་རབས་ཐམས་ཅད་དུ་འཆི་མེད་ཀྱི་ཚེ། ཟད་མེད་ཀྱི་གཏེར། །
འཕང་མེད་ཀྱི་ནོར། ཉམས་པ་མེད་པའི་བསོད་ནམས། ཟས་སྣ་ཚོགས། གོས་

སྣ་ཚོགས། འཁོར་མང་པོ་ལ་ལོངས་སྤྱོད་བར་འགྱུར་རོ། །འཁོར་ལོ་འདིའི་སྨོན་
ལམ་མཐར་ཕྱིན་ནས་འགྲོ་དོན་ཕྱོགས་མེད་དུ་འབྱུང་ངོ༌། །གཞན་སུས་ཀྱང་འགྲན་
ཟླ་མེད་ཅིང་། བསོད་ནམས་ནམ་མཁའི་མཐའ་དང་མཉམ་པར་འགྱུར་རོ། །གཞན་
ཐམས་ཅད་རྗེས་སུ་ཡི་རང་བའི་དགོས་འདོད་འབྱུང་ནས་རེ་བ་བསྐང་བར་འགྱུར་
རོ༑ ༑འཁོར་ལོ་འདིས་སུས་ཀྱང་བློ་རུ་མི་ཚུད་པའི་མངའ་ཐང་གང་བསམ་འགྲུབ་
ཅིང་། ཅི་ཙམ་སྤྱོད་ཀྱང་མི་ཟད་ཅིང་འཕེལ་བའི་ལོངས་སྤྱོད་དང་ལྡན་པར་འགྱུར་
རོ༑ ༑འཁོར་ལོ་འདིས་ཕྱི་མ་བར་དོ་ན་བཀྲ་ཤིས་པའི་རྫས་བརྒྱད། རྒྱལ་སྲིད་སྣ་
བདུན། འདོད་ཡོན་སྣ་ལྔ། མཆོད་པ་ལྔ། ལྷ་མོ་བརྒྱད་ལ་སོགས་སངས་རྒྱས་
ཀྱིས་ཞིང་ཁམས་དང་། མཆོད་པ་རྣམས་མངོན་དུ་མཐོང་བར་བཤད་དོ། །དེ་ནས་
སངས་རྒྱས་ཀྱི་ཞིང་། ཤར་ཕྱོགས། ལྷོ་ཕྱོགས། ནུབ་ཕྱོགས། བྱང་ཕྱོགས་རྣམས་
བགྲོད་ནས། སངས་རྒྱས་རྣམ་སྣང་། རྡོར་སེམས། རིན་འབྱུང་། སྣང་མཐའ། དོན་
གྲུབ་རྣམས་ལ་ཆོས་ཉན་ཅིང་། བསྙེན་བཀུར་བྱེད་པའི་སྐལ་བ་དང་ལྡན་ནོ། །
འཁོར་བ་མ་སྟོང་གྱི་བར་དུ་སེམས་ཅན་དཔག་ཏུ་མེད་པའི་དོན་འབྱུང་བར་
གསུངས་སོ། །འཁོར་ལོ་འདིས་མཐུ་སྟོབས་དང་། ཤེས་རབ་དང༌། སྙིང་རྗེ་དང་།
རྫུ་འཕྲུལ་ནི། རིགས་གསུམ་མགོན་པོ་དང་མཉམ་པར་འགྱུར་རོ། །འཇིག་རྟེན་
གྱི་ཁམས་ཐམས་ཅད་རིན་པོ་ཆེ་སྣ་བདུན་གྱི་བཀང་ནས། མཆོད་བའི་ཡོན་ཏན་
བགྲང་བར་ནུས་སོ། །སེམས་བསྐྱེད་ཆེན་པོའི་སྒོ་ནས་འཁོར་ལོ་ལན་གཅིག་
བསྐོར་བའི་ཡོན་ཏན་གྱི་ཚད་ནི་བགྲང་བར་མི་ནུས་སོ། །འཇིག་རྟེན་གྱི་ཁམས་
ཐམས་ཅད་ཀྱིས། །སའི་རྡུལ་རེ་རེ་ནས་བགྲང་བར་ནུས་སོ། །ཡིག་གེ་དྲུག་པའི་

འཁོར་ལོ་འདི་ལན་གཅིག་བསྐོར་བའི་བསོད་ནམས་ཀྱི་ཚད་ནི་བགྲང་བར་མི་
ནུས་སོ། །མདོ་ཟ་མ་ཏོག་ལས་ཡིག་དྲུག་ཕན་ཡོན་ཇི་ཙམ་གསུང་པ་དེ་ཙམ་འདི་
ལའང་ཡོད་པར་བལྟའོ། །ཁམས་གསུམ་གྱི་སེམས་ཅན་ཐམས་ཅད་ཀྱི་སྲོག་
གི་སྦྱིན་པ་རེ་རེ་བཏང་ནས། དེའི་བསོད་ནམས་ཀྱི་ཚད་ནི་བགྲང་བར་ནུས་སོ། །
སེམས་ཅན་ཐམས་ཅད་ཀྱི་དོན་དུ། འཁོར་ལོ་འདི་ལན་གཅིག་བསྐོར་བའི་
བསོད་ནམས་ཀྱི་ཚད་ནི་བགྲང་བར་མི་ནུས་ཏེ་བྱང་ཆུབ་ཆེན་པོའི་ལམ་དུ་འགྱུར་
བས་སོ། །དམིགས་བཅས་ཀྱི་དགེ་རྩ་ཐམས་ཅད་ཀྱི་ཡོན་ཏན་ནི་རྩིས་དང་གྲངས་
ཡོད། དམིགས་མེད་ཀྱིས་ངང་ནས་འཁོར་ལོ་འདི་ལན་གཅིག་བསྐོར་བའི་བསོད་
ནམས་ཀྱི་ཚད་ནི། དུས་གསུམ་སངས་རྒྱས་ཀྱིས་ཀྱང་བགྲང་བར་མི་ནུས་སོ། །
ནམས་མཉམ་པར་བཤད་དོ། །འཁོར་ལོ་འདིའི་ཕ་རོལ་དུ་ཕྱིན་པ་དྲུག་ཡོངས་སུ་
རྫོགས་ཏེ། གཟུགས་སྐུའི་འཕྲིན་ལས་རྒྱུན་མི་ཆད་པར་འགྱུར་རོ། །སློབ་དཔོན་
ཆེན་པོ་པདྨའི་ཞལ་ནས། རྒྱ་གར་དང་བོད་ཁུལ་དུ་འགྱུར་ཚད་ཀྱི་ཆོས་ལུས་ངག་
གིས་དགེ་སྦྱོར་བྱ་ཐབས་ནི། ཡིག་གེ་དྲུག་པའི་འཁོར་ལོ་འདི་བས་ཕན་པ་དང་
ཡོན་ཏན་ཆེ་བ་མེད་གསུངས་སོ། །བྲམ་ཟེ་ཆེན་པོ་དང་། སྤང་འོད་ཟེར་བླ་མའི་
ཞལ་ནས། ཡིག་གེ་དྲུག་པའི་འཁོར་ལོ་བརྒྱ་རྩ་བརྒྱད་ལ་རབ་གནས་དང་།
བཀྲ་ཤིས་སྨོན་ལམ་ཐེབ་ནས། ཉིན་མཚན་ཐུན་ཏུ་བཅད་ཅིང་བསྐོར་ན། དགེ་
སློང་བརྒྱ་རྩ་བརྒྱུད་ལ་ཅི་སྲིད་འཚོས་བར་ཞབས་ཏོག་དང་འཚོ་བ་སྦྱར་ནས། ལུས་
ངག་ཡིད་ཀྱིས་ཆོས་སྤྱོད་པ་དང་བསོད་ནམས་མཉམ་གསུངས་སོ། །འཇིག་རྟེན་

གྱི་མི་ཐམས་ཅད་ལ། །ཚེ་བསྒྲུབ་དང་། །ནོར་བསྒྲུབ་དང༌། །བསྲུང་འཁོར་ཐམས་
ཅད་འཁོར་ལོ་འདིའི་ཆོག་པར་གསུངས་སོ། །མོ་ངན་ལྟས་ངན་ཐན་ངན་ཐམས་
ཅད་འཁོར་ལོ་འདི་དད་པ་དྲག་པོས་བསྐོར་ན་བཟློག་ངེས་སོ། །དགྲ་རྐུན་
ཇག་གསུམ། ཚ་ནད་འབུམ་གསུམ། དམག་སྣ། ཇག་སྣ། རྐུན་སྣ། གཅན་སྣ་
ཐམས་ཅད་ལ། འཁོར་ལོའི་ཡོན་ཏན་འབུམ་ལྡན་ནང་གསུངས་བཞིན་དད་པ་
དང་ངེས་ཤེས་དྲག་པོས་བསྐོར་ན་བཟློག་ངེས་སོ། །འཁོར་ལོ་འབྲི་བ་ལ་ལྷག་ཆད་
འགྲོ་བས། སྤར་མ་འདི་ངོ་མཚར་ཆེ། མེ་འཁོར་འདི་མྱུར། ཆུ་འཁོར་འདི་རྒྱུན་
རིང་ལ་བཀྲ་ཤིས། རླུང་འཁོར་འདི་དར་དྲག་ལ་དགེ །ས་འཁོར་འདི་དཀའ་ཚེགས་
ཆེ་༑ ལག་འཁོར་འདི་རིན་པོ་ཆེ་སྣ་ལྔ། མཚལ་སྣག་གང་འཛོམ་གྱི་གཟུངས་སྔགས་
བཞེངས་ནས། དུས་བཟང་པོ་ལ་ཡོན་ཏན་ཅན་གྱི་བཀྲ་ཤིས་ཚོགས་འཁོར་རབ་
གནས་སྨོན་ལམ་བཏབ་ནས། གོས་དར་གང་འཛོམ་གྱིས་ན་བཟའ་བྱས་ནས་བསྐོར་
ན༑ ཡོན་ཏན་འབུམ་ལྡན་བཀྲ་ཤིས་དོན་འགྲུབ་ཡིན། འཁོར་ལོ་བསྐོར་བའི་
དུས་ལ། སྒྲ་རྩེར་རྩེར་ཟེར་ན་སྲོག་ལ་གནོད། ཀྲོག་ཀྲ་གཟེར་ན་ནོར་ལ་གནོད། །
ཧྲག་ཧྲག་ཟེར་ན་འཁོར་ལ་གནོད། སྐད་ཅི་ཡང་མི་དྲག་པ་ཆུ་བོའི་རྒྱུན་བཞིན་
བསྐོར། དེ་གཟུངས་སྔགས་གཅིག་ཡན་ཆད་ནས་བརྒྱ་རྩ་བརྒྱད་མན་ཆད་དང་།
བྱང་སྡེབ་བཅུ་ཡན་ཆད། རང་རང་གི་འབྱོར་དད་དང་བསྟུན་ནས་དད་མོས་ཀྱིས་
བསྐོར་དགོས་པ་ཡིན་ནོ། །ལུས་ངག་གིས་དགེ་སྦྱོར་ལ་འཁོར་ལོ་བས་སྟོབས་ཆེ་
མེད་གསུངས་སོ། །སྡིག་པ་ཅན་དང་། སློབ་དཔོན་དཀྲོང་བ་དང་། ཕ་མ་བསད་
པ་དང་། སྡོམ་པ་ཉམས་པ་དང་། རང་རྒྱལ་དང་དགྲ་བཅོམ་བསད་པ་དང་།

དགེ་འདུན་གྱིས་དབྱེན་དང་། མི་དགེ་བཅུ་སོགས། སྡིག་པའི་ཕུང་པོ་རི་རབ་ཙམ་
ཡང་འཁོར་ལོ་བསྐོར་ཞིང་། འགྱོད་པ་དྲག་པོའི་ཕྱིས་སྡོམ་སེམས་དང་བཅས་
བཤགས་ན་བྱང་གསུངས་སོ། །གསུང་རབ་དང་གཟུངས་སྔགས་ཡིག་གེ་དྲུག་པ་
རྡོ་ལ་བྲི་བའམ། བྲག་དང་། སྤངས་དང་། ཤིང་ལེབ་ལ་བྲིས་ནས། སྒང་སྣ་ལམ་
མདོར་བཞེངས་ན། བྱང་ཆུབ་སེམས་དཔའ་རེ་རེས་འགྲོ་དོན་བྱེད་པ་དང་མཉམ་
གསུངས་སོ། །ཆུ་བོ་ཆེན་པོ་ལ་ཇོ་ཕྲེང་སྨོན་ལམ་བཏབ་ནས་བསྐོར་ན། སྤྲུལ་སྐུ་
རེ་རེས་འགྲོ་དོན་བྱེད་པ་དང་མཉམ་གསུངས་སོ། །ཇོ་དར་བྲིས་ནས་རབ་གནས་
བྱས་ཏེ་ཕྱར་ན། ཇོ་བཟང་རེས་རྒྱུན་ཏུ་དགེ་སྦྱོར་བྱེད་པ་དང་འདྲ་གསུངས་སོ། །
ཀུ་སུ་ལུ་དམྱལ་ཁམས་འགྲིམ་དུས། ཡིག་གེ་དྲུག་གིས་འཁོར་ལོ་ཅན་ཐར་ལམ་
ཟིན་པའི་མཐོང་སྣང་མང་པོ་བྱུང་བ་དང༌། གཞན་ཡང་འཁོར་ལོའི་ཕན་ཡོན་ལ།
ཆོས་སྐུ་ཀུན་བཟང་ཡབ་ཡུམ་ནས། །རྡོ་རྗེ་སེམས་དཔའ། གསང་བའི་བདག་པོ་
ནས། སློབ་དཔོན་ཆེན་པོ་པདྨ་འབྱུང་གནས་ལ་བརྒྱུད་པའི་བྱང་ཆུབ་རླུང་འཁོར་
ལ་རིགས་མི་འདྲ་བ་སུམ་ཅུ་སོ་གསུམ། དེ་ལ་བྲམ་ཟེ་ཆེན་པོ་སྡོམ་བཟང་གིས་
འབྲེལ་ཆེན་མཛད་པ་དེ་ལས་གསུངས་པའི་ཕན་ཡོན་རྣམས་དང༌། ཐུབ་པ་ཆེན་
པོས་བྱང་ཕྱོགས་དང༌། ལྷོ་ཕྱོགས་དཔལ་གྱི་རི་ལ། མཁའ་འགྲོ་མ་ཨ་ར་ལི་སྡེ་
ལྔས་གསུངས་པ། ཀླུ་སྒྲུབ་ནས་བརྒྱུད་པའི། ས་སྐྱེའི་བླ་མ་འཕགས་པའི་ཕན་
ཡོན་རྣམས་དང་། ཡང་རྡོ་རྗེ་འཆང་ནས་བརྒྱུད་པ་ལག་ན་རྡོ་རྗེ་ལ་གསུངས་སོ། །
གུ་རུ་པད་འབྱུང་གིས། རྒྱལ་པོ་ཁྲི་སྲོང་ལྡེའུ་བཙན་ལ་གསུངས་པའི་འཁོར་ལོ་
སྟོང་ལྡན་གྱི་ཕན་ཡོན་རྣམས་དང་། གཞན་ཡང་ཆོས་སྐུ་སྣང་བ་མཐའ་ཡས།

་ལོངས་སྐུ་ཐུགས་རྗེ་ཆེན་པོ། སྤྲུལ་སྐུ་པདྨ་འབྱུང་གནས་སུ་བརྒྱུད་པའི་ཐུགས་རྗེ་
ཆེན་པོའི་འཁོར་ལོའི་ཕན་ཡོན་རྣམས་གསུངས་སོ། །པདྨའི་མ་འོང་ལུང་བསྟན་
ནས། ལྷོ་ནུབ་ཏུ་བྱོན་ནས་ངས་སྲིན་པོ་འདུལ་བའི་རྟགས་སུ་མི་མཐར་ཡི་གེ་
དྲུག་པ་དང་། འཁོར་ལོ་དར་ནས་འོང་གསུངས་སོ། །གོང་དུ་མདོ་རྒྱུད་ཀྱི་ཁོང་
མི་གསལ་བ་འགའ་ཞིག་སྣང་ཡང་། རང་གི་བློ་མིག་གིས་ཁྱབ་ཚད་ཙམ་ལས་
ཕྱོགས་མེད་ཀྱིས་མདོ་རྒྱུད་དགོངས་འབྲེལ། མཁས་ཐུབ་ཆོས་ཀྱིས་སྤྱན་ལྡན་རྣམས་
ཀྱིས་མན་ངག་ཇི་བཞིན་མ་མཐོང་བས། ཁུང་མེད་ཞེས་སྨྲ་བ་ནི་མི་རིགས་སོ། །
འདི་ཡན་ཀརྨ་རིགས་བཟང་ཀྱི་མཛད་པའོ། ། 
༈ དེ་ཡང་འཁོར་ལོ་མུ་ཁྱུད་མ་ལ་ཡབ་འཁོར་ཡུམ་འཁོར་འབྱུང་སྟེ། ཡབ་
འཁོར་ཟེར་བ་ཆོས་བསྐོར་ལྟར་ན། ཡིག་ངོ་འོག་ཏུ་བསྟན་ཏེ་འཇོག་རྒྱུ་ཡིན།
སྔགས་མགོ་དང་ཡིག་མགོ་ཕྱིར་གཏད་ནས་མཇུག་ནང་དུ་ཐོན་པར་བྱ། ཡུམ་
འཁོར་དེ་ཡིག་ངོ་སྟེང་དུ་བསྟན་ཏེ་སྔགས་མགོ་དང་ཡིག་མགོ་ནང་དུ་གཏད་ནས་
མཇུག་ཕྱིར་ཐོན་པར་བྱ། དེ་ལྟར་མ་ནོར་བར་བཀོད་ཏེ་བསྐོར་ན་འདོན་ཕྱོགས་
གི་རྗེས་འགྲོ་འོང་ཞིང་། ནོར་ན་མཇུག་ནས་ཡར་བཏོན་པའི་ལྡོག་འགྲོར་འོང་པས་
ན་ཕན་ཡོན་མ་ཟད་ཉེས་ཅན་ནོ། །དེ་བཞིན་བྱང་དཀྲིས་ལའང་། ཆོས་བསྐོར་
ལྟར་ན། སྔགས་མགོ་ཕྱིར་ཐོན། ངོ་ཕྱིར་བསྟན་བྱ་དགོས་པ་ཀུན་ལ་ཡོངས་གྲགས་
ལྟར་རོ། །བོན་བསྐོར་ལྟར་ན། སྔགས་མགོ་ནང་གཏད་ཡིག་ངོ་ནང་བསྟན་གྱིས་
མཇུག་ཕྱིར་ཐོན་པ་བྱས་ཏེ་ཕྱི་བསྐོར་བྱ་དགོས་པས། དེ་ལྟར་བཀོད་ལུགས་ཀྱིས་
བསྐོར་ལུགས་ཀྱང་མ་ནོར་བར་བྱ་དགོས། ནོར་ན་མཇུག་ནས་བཏོན་པར་འགྱུར་

རོ༑ །དེ་ལྟར་འདོན་ཕྱོགས་ལྟར་མ་ནོར་བར་བསྐོར་ན་བཀླག་པ་དང་མཉམ་པར་
འགྱུར་ཞིང༌། དེས་ན་ཕན་ཡོན་རྒྱ་ཆེར་བསྟན་ཡོད་པས། མདོ་རྒྱུད་གཟུངས་
སྔགས་བཤགས་སྨོན་སོགས་གང་བསྐོར་ཀྱང་དེ་དང་དེ་བཀླག་པའི་ཕན་ཡོན་
འབྱུང་བ་ཡིན། དེ་ཡང་བྱེ་བྲག་ཏུ་བཤད་ན། ཡི་གེ་དྲུག་པའི་འཁོར་ལོ་ཡིན་
ན་དེའི་གཟུངས་ཀྱི་ཕན་ཡོན་རྣམས་འབྱུང་ཞིང་། གདུགས་དཀར་གྱི་འཁོར་ལོ་
ཡིན་ན་མཇུག་ནས་སྟོན་པའི་ཕན་ཡོན། གཡུལ་ཞི་བ་དང་། སངས་རྒྱས་གངྒཱིའི་
ཀླུང་གི་བྱེ་མ་སྙེད་ཀྱིས་བསྲུང་སྐྱོབ་མཛད་པ་དང་། འཆི་འཕོས་ནས་བདེ་བ་ཅན་
ཏུ་སྐྱེ་བར་འགྱུར་བ་སོགས། ཕན་ཡོན་རྒྱ་ཆེར་བསྟན་པ་ཐམས་ཅད་འབྱུང་ཞིང་། །
རྣམ་འཇོམས་ལྟ་བུར་མཚོན་ན། ཚེ་འདིར་ཚེ་ཉམས་པ་གསོ་བ་སོགས་དང་། ཕྱི་
མར་སྡིག་པ་ཀུན་ལས་རྣམ་པར་ཐར་བའི་ཕན་ཡོན་སྟོན་པ་འབྱུང་བ་དང་། བཟང་
སྤྱོད་ཀྱི་འཁོར་ལོ་ཡིན་ན་དེའི་མཇུག་ན་སྟོན་པའི་ཕན་ཡོན། འཆང་བ་དང་ནི་སྟོན་
དམ་ཀློག་ན་ཡང་། །དེ་ཡི་རྣམ་པར་སྨིན་པའི་སངས་རྒྱས་མཁྱེན། །ཞེས་པ་ལ་སོགས་
པ་འབྱུང་བ་དང་། གཞན་ཡང་མདོ་རྒྱུད་དུ་མ་ནས་ཟུངས་ཤིག་ཆོངས་ཤིག
ཀློགས་ཤིག ཀུན་ཆུབ་པར་གྱིས་ཤིག གཞན་ལའང་རྒྱ་ཆེར་སྟོན་ཅིག་ཞེས་
པའང་འཁོར་ལོ་འདི་ལ་ཚང་བར་འགྱུར་རོ། །འཁོར་ལོ་འདི་བཟུང་ན་ལུང་
རྟོགས་གཉིས་ཀྱིས་ལུང་གི་ཆོས་བཟུང་བའི་ཕན་ཡོན་འབྱུང་ངོ༌། །ལར་གཤེན་
པོའི་ཞེ་དགུ་ལྟ་བུ་ལའང་ཡི་གེ་དྲུག་སོགས་གཟུགས་སྔགས་མང་པོ་སྤར་བྲིས་
གང་རུང་ཤོག་སྡེབ་བརྩེགས་མར་བྱས་ཞིང་འཁོར་ལོ་བྱས་ནས་དེ་ཉིད་མཆོད་
ཡུལ་དང་མར་མེ་མཆོད་པའི་ཚུལ་བྱེད་པ་ནི་གཤིན་པོ་ལ་ཕན་པའི་ཐབས་བསམ་

སྒོ་ནས་འཁོར་ལོ་འདི་རྒྱུན་དུ་བསྐོར་ན་དཀོར་སྒྲིབ་སྦྱོང་བའི་ཐབས་ཁྱད་པ་ཅན་
ཡིན་ནོ། །ལག་འཁོར་ལ་སྙིང་པོ་དང་གཟུངས་སྔགས་ཧ་ཅང་གྲངས་མང་པོ་མི་
མི་འཆད་པའི་ཕན་ཡོན་ཆེན་པོ་འབྱུང་བའི་ཐབས་ཁྱད་པར་ཅན་ཞིག་ཡིན། དུང་
་པ་ལས་འདས་པའི་གྲངས་མཐའ་ཡས་པར་
འགྱུར་ཞིང་ལུས་ཀྱིས་ཀྱང་དེ་ལ་བསྐོར་བ་དང་བཅས་པས་བསྐོར་འཁོར་གཉིས་
ཀྱིས་ཕན་ཡོན་ཡོད་པའི་དུས་ཐུང་ངུར་དགེ་རྩ་རླབས་ཆེན་པོ་འགྲུབ་པའི་རྒྱུ་ཞིག་
ཡིན། གཙུག་ལག་ཁང་དང་མཆོད་རྟེན་དགོན་གནས་སོགས་ལ་འཁོར་ལོ་ཆེ་ཤོས་
ཀྱི་བསྐོར་ཡོད་པ་རྣམས་ནི་རིམ་བཞིན་བསྐོར་བས། རྗེས་མ་དག་བསྐོར་བའི་དུས་
ནའང་སྔ་མ་རྣམས་ད་དུང་འཁོར་བར་འགྱུར་བའི། ཐམས་ཅད་མཉམ་འཁོར་ལྟ་
བུར་འགྱུར་བས་ཤིན་དུ་གྲངས་མང་པོ་དང༌། ལུས་ཀྱིས་ཀྱང་ནང་གི་རྟེན་བཞུགས་
པ་རྣམས་དང་འཁོར་ལོ་རྣམས་ལའང་བསྐོར་བ་དང་བཅས་པར་འགྱུར་བས་དགེ་རྩ་
སྲོང་བཙན་སྒོམ་པོས་ཀྱང་། ལྷ་ལྡན་ཇོ་ཁང་ལ་འཁོར་ལོའི་བསྐོར་ཡོད་པ་མངོན་
སུམ་མོ། །སྤྱིར་དགེ་བ་གང་བསྒྲུབ་ཀྱང་སེམས་ཀྱིས་འདུན་པའི་རྗེས་སུ་འགྲོ་སྟེ།
ཇི་སྐད་དུ། ཆོས་རྣམས་ཐམས་ཅད་རྐྱེན་བཞིན་ཏེ། །འདུན་པའི་རྩེ་ལ་རབ་ཏུ་

གནས། །གང་དེས་སྨོན་ལམ་ཅི་བཏབ་པ། །དེ་འདྲའི་འབྲས་བུ་འབྱུང་བར་འགྱུར།།
ཞེས་གསུངས་པའི་འཁོར་ལོ་འདི་བསྐོར་ན་ཕན་ཡོན་རྒྱ་ཆེན་པོ་ཡོད་པ་ཞིག་ཡིན་
པ་ཡིད་ལ་ངེས་པར་བྱས་ནས་ཚེ་འདི་ཙམ་ཀྱིས་ཆེད་མ་ཡིན་པར་ཚེ་ཕྱི་མ་འཁོར་
བ་ལས་ངེས་པར་འབྱུང་བའི་རྒྱུ་རུ་དམིགས་ཏེ། དད་མོས་ཀྱིས་གུས་པར་བསྐོར་
ན་ངག་གི་བཏོན་པ་དང་ཁྱད་མེད་ངེས་ཅན་ཡིན་ཞིང་ཕན་ཡོན་ཀྱང་འབྱུང་། དེ་
ལྟར་སེམས་དགེ་བ་བསྒྱུར་མ་ཤེས་ན་ཡང་ཕན་ཡོན་ཡོད་སྙམ་པ་ཙམ་གྱི་སྒོ་ནས་
ཚེ་འདི་དང་ཕྱི་མར་གང་ལ་དམིགས་ཏེ་བསྐོར་ཀྱང་དེ་དང་དེའི་ཕན་ཡོན་འབྱུང་
བར་འགྱུར་རོ། །དེའང་མ་ཡིན་པར་ལུང་མ་བསྟན་དང་། གཞན་གྱིས་ངོའམ། ཐེ་
ཚོམ་བཅས་སམ། དགའ་བ་དང་། ཨ་མཚར་དང་། རྩེད་མོ་ཡན་གྱིས་བློས་ཅུང་
དང་འབྲེལ་བར་གྱུར་བས་ཡུལ་གྱི་སྒོ་ནས་ཐར་བ་ཆ་མཐུན་གྱིས་དགེ་བར་འགྱུར་
དེ་བསྐོར་བ་བྱས་པས་མཇུག་མའི་འདམ་གྱིས་མཆོད་རྟེན་གྱི་གས་ཀ་བསུམ་པས་ཐར་
རྒྱས་བྱང་སེམས་ཀྱིས་བྱིན་རླབས་འཇུག་པ་ཆོས་ཉིད་ཡིན་པས། སཙྩགཅིག་གིས་
མི་གསུམ་སངས་རྒྱུས་གསུངས་པའོ། །འཁོར་ལོ་ལ་མཚོན་ན་རྟེན་ཡུལ་ལ་བྱིན་
རླབས་ཞུག་པའི་རྟགས་སུ་རིང་འཁོར་བ་དང་། བཏེགས་ལྕི་བ་དང་། བདུད་རྩི་

ཀྱི་དད་པ་ཤུགས་འབྱུང་དུ་སྐྱེ་བ་དང་། མཐོང་བ་ཙམ་གྱིས་སྡིག་སྒྲིབ་འདག་པ་
རྨ་དཔེར་ན་དགེ་བའི་བཤེས་གཉེན་ལྔ་རྩེ་བླ་མ་ཀུན་བཟང་ཆོས་གྲགས་ཀྱིས་དུང་
ང་སྒྲ་བྱུང་བ་དང་། དུང་སྒྲ་གྲགས་པ་དང་། འཇའ་ཟུག་པ་དང་། དགེ་བས་ལྟས་
མང་པོ་འབྱུང་བ་ཡིན་ཞིང་ཕན་ཡོན་ཆེའོ། །སྔོན་རྒན་མོས་ཁྱི་སོ་ལ་སངས་རྒྱུ་ཚེམས་
ཚིམ་ཡིན་སྙམ་པའི་དད་པ་དྲག་པོའི་གསོལ་བ་བཏབ་པས་སངས་རྒྱས་ཀྱིས་བྱིན་
རླབས་ཞུགས་པའི་རིང་བསྲེལ་བྱུང་བ་བཞིན་ནོ། །འཁོར་ལོ་འདི་ཆོས་དཀོན་
ལ་མོས་པར་འགྱུར་བ་དང་། ངེས་འབྱུང་གི་སེམས་བཅོས་མིན་རྒྱུད་ལ་སྐྱེ་བ་
དུས་སུ་ལྷ་དགོན་དུ་རྒན་པོ་ལོང་བ་དབྱུག་པ་ཅན་ཞིག་གི་དད་མོས་དྲག་པོའི་དུང་
འཁོར་ཞག་བསྐོར་བསྐོར་བ་ལ་ནམ་ཞིག་ན་ཤིང་ལ་བཟང་ཤུལ་མ་ཡིན་པའི་
པར་བསྐོར་བ་ལས། གཞན་དུ་ཕྱི་ཚུར་བསྐོར་བ་དང་། མགོ་མཇུག་ལྡོག་ཏེ་བསྐོར་
བ་དང་། ཚ་སྐོར་བྱེད་པ་དང་། འགོམ་ཡུག་དང་། གར་བབས་སུ་འཕེན་པ་སོགས།

མ་གུས་པའི་བྱ་བ་སྤང་ཏེ། དད་གུས་མོས་པ་དང་བཅས་པའི་རྒྱུན་ཏུ་བརྟེན་པར་
བྱ་རིགས་ཏེ། མདོ་ལས། མྱ་ངན་མ་བྱེད་ཀུན་དགའ་བོ། །མ་འོངས་དུས་ན་རང་
ཉིད་ནི། །ཡི་གེའི་གཟུགས་སུ་སྣང་གྱུར་ཏེ། །ཁྱེད་ལ་སོགས་པའི་དོན་བྱེད་འགྱུར། །
ཞེས་གསུངས་ཤིང༌། ཐུན་མོང་གི་སྐྱབས་འགྲོའི་བསླབ་བྱ་ནའང་ཡིག་གེ་འབྲུ་
ཚིག་གཅིག་ལའང་། འགོམས་ལུག་སྤངས་ཏེ་གཙང་སར་འཇོག་དགོས་པར་
བཤད་ཡོད་ན། ཆོས་ཀྱིས་འཁོར་ལོའི་ནང་དུ་ཡི་གེ་དྲུག་མ་སོགས་གཟུངས་སྔགས་
གང་ཟབ་བཞུགས་པས་སྤྱི་བོས་མཆོད་ཏེ་གནས་གཙང་སར་འཇོག་དགོས་པ་ནི་
སྨོས་མ་དགོས་སོ། །སྙན་གྱིས་གོང་རྒྱན་ཏུ། ལྔ་བརྒྱའི་ཐ་མར་གྱུར་པ་ན། ང་ནི་
གྱིས། །ཞེས་སོ། །ཞེས་འཁོར་ལོའི་ཕན་ཡོན་ཡོན་ཏན་ལ་བུམ་ལྡན་ཀརྨ་རིག་བཟང་གིས་མཛད་པའི་
མཇུག་ཏུ་ཕན་ཡོན་འབྱུང་ཚུལ་བླ་མ་རིན་པོ་ཆེ་ཆོས་འགྲུབ་དང་རག་ཤི་སྤྲུལ་སྐུ་འགྲོ་འདུལ་སོགས་ནས་ཁ་
འཕང་ཉུང་ངུ་ཞིག་མཛད་པ་དགེའོ།།་

བླ་རུང་གཞུང་ལས་དོ་དམ་ཁང་ནས་འགྲེམ་སྤེལ་བྱས།
